Silloin kun kirjoitan tai puhun elämän kohtalonkysymyksistä, kun vielä yritän rakennella patoja tuhotulvan tielle, useimmat ystäväni ja monet sivulliset määrittelevät minut naiiviksi optimistiksi. Heidän mielestään peli on vuorenvarmasti pelattu, planeetan elämä on vähenemässä ja luhistumassa nopeasti kiihtyvää vauhtia kohti lopullista tukehtumista, eikä sille enää mahda mitään.

Mutta intän edelleenkin vastaan. Tiedän samat asiat kuin hekin, tiedän että historian loppu on ovella. Kuitenkin puhun vain erittäin suurista todennäköisyyksistä, en vuorenvarmuudesta. Se on melkein sama asia, mutta vain melkein.

Sitä paitsi minua kiinnostaa vähempikin kuin noita ajattelijoita ja havainnoitsijoita. Tyydyn hätätilassa viivästykseen, lykkäykseen (pieneenkin) – lisäaikaan luonnolle. Eihän ihmisyksilöllekään ole yhdentekevää, elääkö hän 80- vai 81-vuotiaaksi, hän pitää useimmiten lisävuodesta tai lisäpäivistään kiinni kynsin hampain – kuten kaikki luontokappaleet.

Ja pelkällä spekulaatiollakin näen itseisarvoa – sillä että vaikkapa vain teoreettisesti pohditaan ja tarkastellaan, millaisilla ehdoilla, minkälaisten käänteiden jälkeen elämän jatkuminen tai pitkittyminen voitaisiin taata.

Loppujen lopuksi alistun pelkästään etsimään maailmanselitystä selityksen vuoksi, ilman maailmanparannuksen viritystä – ainakin toisin ajoin (ja toisin kirjoituksin). Teen raporttia, pyrin tavallaan lopunajan historiankirjoittajaksi, oivaltavammaksi ja tarkemmaksi kuin useimmat. Olen kyllä saanut tosissani ponnistella yrittäessäni purkaa kaaosta osatekijöihin, jakaa inhimillisen järjettömyyden laveaa rintamaa lohkoihin, kuvattaviksi, yrittäessäni helpon synteesin jälkeen vaikeaa analyysiä.

Vaikka näkökulmani on maailmanlaajuinen ja oma havaintoalueeni Euroopan laajuinen, niin lähinnä sydäntäni on ymmärrettävästi kotimaa. Ja onnellinen sattuma on, onnellinen maailmanselityksen kannalta, että juuri tämä maa on paras esimerkki, tuhoavan kehityksen paras koealue maailmassa. Jo kansantieteilijä ja tutkimusmatkailija Kai Donner kauan sitten totesi, että suomalaisugrilaiset kansat ovat kaikista kansoista auliimpia omaksumaan ja sisäistämään länsimaisen kulttuurin vaikutuksen, hylkäämään oman kulttuurinsa. Nopeammin ja täydellisemmin kuin mikään muu maa Suomi rynnistää markkinatalouden kaameimpiin muotoihin, kritiikittömään tekniikan palvontaan, automaatioon, sisällyksettömän informaation kuplaan, kaikkien toimintojen ja ihmisten kanssakäymisen sähköistämiseen, englannin (=amerikan) kielen omaksumiseen toiseksi, yhä useammilla elämänaloilla ensimmäiseksi kieleksi.

Kaiken tämän keskellä olen hyvin herkkä noukkimaan kaaoksesta, inventoimaan ja luetteloimaan myös hyviä ja iloisia asioita. Niitäkin tässä kirjoituskokoelmassa pilkahtelee. Niiden kaikkien yhteinen nimittäjä kylläkin on, että ne ovat vielä jäljellä; mitään kehityksen tuomaa uutta hyvää en ole löytänyt. Parhaiten hyvän ja pahan vastakkainasettelu tulee esiin muistelmissani Karjalasta, jotka olen sijoittanut kokoelman alkuun sen eräänlaiseksi motoksi.

Paljon on artikkeleissa, eri yhteyksiin tarkoitetuissa, toistoa, paljon päällekkäisyyksiä muiden ajattelijoiden tekstien, entisten omien kirjoitusten kanssa, ja myös tämän kokoelman kirjoitusten kesken. Tämä on huolistani pienimpiä, kertaus on opintojen äiti, tiettyyn rajaan asti. Kuinka tuhatkertaisesti enemmän toistoa on siinä talouskasvua, kilpailukykyä, tehokkuutta, "osaamista" suitsuttavien profeettojen ja heidän hännystelijöidensä liturgiassa, joka kaiken aikaa humisee ja lätisee ympärillämme.

Valkeakosken sanomissa on syksyn aikana keskusteltu Sääksmäen kirkonseudun maisemista (Kari Rydman ja pääkirjoitus). Kirjoitukset ovat olleet puu- ja luontovihamielisyydessään puistattavia.

Ainoa asia, jossa nk. kehitys on tällä vuosisadalla ollut Suomessa myönteinen, on ollut kulttuurimaiseman kauneuskäsityksen muutos. Vielä vuosisadan alussa jopa valistuneessa Hämeessä oli vallalla raakalaismainen, petojen pelosta ja uudisraivausperinteestä juontuva puuston raivaus rakennusten ympäriltä. Silloiset valokuvat kaljuista kylistä ja pihoista saavat vapisemaan kauhusta. Pappilat ja kartanot levittivät pihapuistoihannetta jo sata vuotta sitten ja viimeisinä vuosikymmeninä on tapahtunut käänne kaikkialla. Nyt suomalaiset rakastavat puita, pensaita, vihreyttä ja vehreyttä. Pitäisikö meidän nyt tässäkin suhteessa palata villi-ihmisten tasolle?

Aivan hurja oli pääkirjoituksen sananvalinta: pensaiden raivausta kutsutaan "siistimiseksi". Mikään pensas, puu, kasvi ei taatusti voi olla epäsiisti, siivoton. Eikä elävä pensaikko ole ikinä "risukkoa", risukkoa ovat kaadetut pensaat, karsitut oksat, hakkuutähteet.

Jos siistimisestä puhutaan, voidaan järjellisesti tarkoittaa vain ihmisen tuottamien jätteiden ja romujen ja viheliäisten autiorakennusten poisraivaamista. Itseasiassa ihmisen maisemaan iskemä rakennus on aina, oli sitten kartano tai navetta, kirkko tai liiteri, jäykkä, suorakulmainen, kova ja karkea möhkäle, häiriö maisemassa. Jokainen puu ja pensas on herkkä, pöyheä, pyöreä, hapsuinen, sanomattoman monimuotoinen ja moni-ilmeinen, arkkitehtonisesti aina ylivoimainen ihmisen kokoon rötistämään tötsään verrattuna.

Kari Rydmanin maalaama kuva Sääksmäen kirkosta maya-temppelinä, jonka ääreen pääsee vain viidakkoveitsen avulla, oli todella houkutteleva, sanoisin: ihana! Epäilemättä on syytä jättää polku kirkon ovelle, mutta muuten kaikki rakennukset pitäisi verhota puilla ja pensailla seinänvieriä ja ikkunanpieliä myöten. Ja täytää pensaskerroksella semmoiset puistot kuin Voipaalan, jossa harvojen alhaalta kaljujen puiden keskellä tyhjä nurmikenttä huutaa autiuttaan. Ehkä kaikkein tärkeintä on vaalia myrskyn tai vanhuuden katkomia pökkelöitä ja kantoja, joiden jäkälä- ja kääpäloiston rinnalla kaikki ihmisen yritelmät taiteen alalla jäävät häpeämään.

Kukkaketojen ja niittyjen osalta Kari Rydman on oikeilla jäljillä. Niille varmasti pitää varata pieniä pinta-aloja, mutta siten, että niityt taatusti ovat lampaiden, hevosten ja nautojen laitumina; ilman jokavuotista laiduntamista ne eivät mitenkään pysy niittyinä. Ja laiduntavat eläimet tuovat maisemaan sen elon, jota ilman avomaisema on hirvitys.

Kuivat ja vähäravinteiset kedot, kukista niittyjäkin rikkaammat, pysyvät ketoina pelkällä jokavuotisella niitolla (myöhään elokuussa!). Meillähän oli suurenmoisia kukkaketoja Huittulassa Kelhin-Voipaalan jyrkissä rinteissä, kunnes ne hävitettiin polkupyörätien asfaltin alle. Nekin pitäisi entistää.

Eija-Riitta Korhola on viisas ajattelija, todellinen valonsäde viheliäisessä suomalaisessa keskustelussa (ja mikä vielä parempaa, myös EU-parlamentissa). Hienossa kolumnissaan (VL n:o 44) hän pohtii eloonjäämisen ongelmaa. Tämä teemojen teema on minulle läheinen – siihen Korhola viittaakin –, ja mieleni tekee kerrata muutamia näkökohtia. Olen niitä ennenkin käsitellyt, mutta lukijakunnathan muuttuvat; ei Korholakaan voi tuntea kaikkea kirjoittamaani.

Näkemys kerskakuluttavien ihmismiljardien tulevaisuudesta riippuu asianomaisten mielikuvituksen voimasta, siitä, pystyykö hän elävästi kuvittelemaan lopun aikoja ja niiden todennäköisintä kulkua. Minusta Korholalla on tässä pieni ristiriita. Toisaalta hän terävästi ja ilmeisen oikein näkee aikakautemme ilmapiirin: "– entä jos hyvyys on jo hyvästelty? Vaikutelma ei synny vain karmeista ja käsittämättömistä uutisista lehdissä, vaan koko kyynisestä aikakaudesta". Sitten hän kuitenkin, polemisoidessaan minun esittämääni Äiti Teresan kritiikkiä vastaan, kirjoittaa: "Mieluummin vaikka koko ihmiskunta haudan partaalle, rakastaen toisiaan hamaan kunnialliseen loppuun, kuin rakkaudeton elämä ja tulevaisuus."

Eihän se niin tule menemään, ei mene kunniallisesti, vaan juuri niin, että tulevat aikakaudet ovat – nopeassa tahdissa – yhä kyynisempiä ja julmempia. Aivan varmasti ihmiset eivät mene ehtymisen ja luhistumisen loppuun kädet toistensa kaulalla. Loppuvaiheet ovat kuvaamattoman kauheaa kaikkien sotia kaikkia vastaan, jossa kärsimyksen määrä on maksimaalinen.

Oma unelmani on tuollaisen lopun väistäminen, sekä tunteen että järjen avulla. Loogisesti ainoa vaihtoehto olisi karsinnan (sekä väkiluvun että aineellisen elintason, kuormituksen) toteuttaminen hallitusti, ennen kaaosta. Näin väkivalta minimoitaisiin, ja elämä voisi jatkua. Todellisuudessa kaaos ja hirvittävä loppu on tietysti verrattomasti todennäköisin vaihtoehto. Oma unelmani on ehkä vain hivenen realistisempi kuin Korholan unelma.

Korholan kolumnissa en ole aivan tyytyväinen "lähimmäisenrakkaus" -käsitteen käyttöön. Olen itse luonnostellut sellaista elämänmenon mallia, että lähimmäisenrakkaudesta pidetään tiukasti kiinni, koska ilman sitä minkä hyvänsä yhteisön elämä on sietämätöntä, mahdotonta. Mutta käsitän sen sananmukaisesti: lähimmäinen on se ihminen, jonka kanssa joudun suoraan kontaktiin. Hänelle olen aina ehdottoman ystävällinen, lohdutan surussa, neuvon tietä ja pelastan jäistä.

Minulle aivan eri asia on "lajisolidaarisuus", rakkauden ulottaminen kaukaisiin väestöihin. Tämä on väkinäistä, päälleliimattua, ihmisluontoa vastaan. Tuhanteen kertaan on todettu, että Estonian suomalaiset muistavat loppuikänsä, mutta kun 900 henkeä hukkuu lautan upotessa Pakistanin rannikolla, me unohdamme sen seuraavana päivänä. Niin, lajisolidaarisuus on luonnon vastaista – kaikeksi onneksi. Siihen ei ole pakko sortua. Sillä juuri tuolla vääristyneellä lähimmäisenrakkaudella, huolehtimalla ja ruokkimalla kaikissa maanäärissä ylitiheitä väestöjä, jotka ovat haaskanneet oman elämänsä aineelliset edellytykset, me ehdytämme luonnonvarat, luhistamme maan, meren ja ilman järjestelmät. Ja sinetöimme kärsimyksen ja julmuuden enimmäismäärän väistämättömäksi.

Eija-Riitta Korhola on tuonut elämän peruskysymykset esille. Syvin näkökulma vielä puuttuu. Maapallolle on evoluutio kehittänyt (tai Luoja suonut, aivan miten halutaan) miljoonia eliölajeja. Niillä kaikilla on oma kulttuurinsa, elinkeinoelämänsä, rakkauselämänsä, ilonsa ja tuskansa. Paisuva, tällä hetkellä jo kolmensadan miljardin ihmislihakilon vuori on tukahduttamassa nämä kaikki sisaret ja veljet alleen – ja vasta viimeisten joukossa itse tukehtumassa. Mikä on asioiden ja merkitysten suhde, mikä onnettomuuksien suhde?

Pikku detalji vielä: mikä on luonnonystävä-ihmisen osa? Kärsiikö hän mielessään ensin oman lajinsa tragedian ja sitten vielä miljoonakertaisen tragedian?

On merkillinen sosiaalipsykologinen ilmiö, että typeryys ja älykkyys eivät suomalaisessa yhteiskunnassa jakaudu likikään tasaisesti tilastollisen todennäköisyyden mukaan. On muutamia oppi- ja ammattialoja, joihin hölmöys kasaantuu erityisessä määrin, tekee pesän, niin kuin sanotaan.

Häntäpäästä lukien tulevat mieleen sosiologit, meteorologit, taloustieteilijät… No, tähän yhteyteen panin ne vain pehmennykseksi ja lohdutukseksi metsämiehille, humanitaarisista syistä. Metsä-alan ammattilaiset eivät sittenkään erotu kyvykkäistä kansalaisista aivan äkkijyrkästi, vaan liukuvasti. Monumentaalisimman pölhöyden saarekkeen metsänhoitajat kyllä muodostavat.

Metsänhoidon historia Suomessa on todellinen tuskien taival, erehdysten ja kömmähdysten päättymätön ketju. Kun yhdestä virhesuuntauksesta on katkerasti ja hitaasti päästy irti, on seuraava jo hyvässä menossa. Ja kaikki aina koko valtakunnan laajuudelta, niin kuin keskusjohtoisessa suunnitelmataloudessa tapahtuu.

Tunnetuin esimerkki on koko suunnattoman koneiston liikekannallepano koivun hävittämiseksi – juuri ennen koivun nousua teollisuuden kalleimmaksi arvopuuksi. Yhtä huikeita tappioita tuli ”kaleloinnista”, raivaussavotoista, joilla kaikki kaadettiin rasiin nuoret puuikäluokat siellä missä ”taimisto ei ollut tasainen”. Näin menetettiin kolmikymmenvuotias puusto ja kasvatettiin – mikäli onnistuttiin – kenties viidenneksen tai neljänneksen verran peittävämpi taimisto 0-ikäisestä alkaen.

Kansakoulun laskuoppi ei muutoinkaan ole jättänyt metsänhoitajaan mitään jälkeä. Koko ammattikunta mittaa suu toimekkaasti tötteröllä vuosilustojen vahvuutta ja harventaa nuoren metsän hyvään kasvukuntoon siten että puu lihoo kaksinkertaisella nopeudella entiseen ylitiheään ja kitukasvuiseen rappiometsään verrattuna. Siinä tosin varttuvien runkojen luku oli viisinkertainen… Aikanaan sitten metsänhoitajan ilonkyynelillä kastelluista tukkipuista tulee höttöistä sahatavaraa, joka saa rakentajan raivoon ja epätoivoon. Tunnen itsekin liian hyvin tämän höttömetsän höttölaudan: kun päälle astuu, syvä saappaanjälki jää puuhun.

Kautta aikain metsää verotettiin siten, että päältä kaadettiin isot tukkipuut ja pienempi puusto varttui kaadettavaksi aikanaan. Tässä ei ollut muuta vikaa kuin että se oli talonpoikaisjärjen, jokaisen isännän älyn sanelema hakkuutapa eikä siis tarvinnut mitään asiantuntijan, ammattiauttajan apua. Senpä vuoksi metsänhoitajat nimittivät menetelmän harsintahakkuuksi ja metsälle äärettömän turmiolliseksi. Kuten aina, ennen pitkää he itsekin uskoivat huijaukseensa: ylispuuston alla pienemmän puut ovat kelvottomiksi kituneita ja kasvukykynsä menettäneitä. Siksi koko metsä on hakattava kerralla puhtaaksi ja kasvatettava sijalle tasaikäinen istutusmetsä. Näin syntyivät avohakkuut, suomalaisen maiseman suurin kirous jääkauden jälkeen.

Tässä teoriassa, joka edelleen on vallitseva ja joka määrää sen miten isänmaan kamaraa käsitellään, ei tietenkään ole mitään perää. Tosiasiassa varjoon ja ravinnepaitsioon jäävä puu saattaa juroa vaikka vuosikymmeniä, ja heti kun se saa valoa ja elintilaa, se lähtee iloiseen kasvuun. Olen läheltä seurannut muutamia sitkeitä vanhojaisäntiä, jotka arvovallallaan ovat pystyneet uhmaamaan metsänhoitoyhdistysten painostusta ja vuosikymmeniä myymään samasta aina täystiheänä pysyvästä metsästä viiden tai kymmenen vuoden välein uuden leimikon loistokasta laatupuuta. Näiden aniharvojen ukkojen varassa ovatkin ne rippeet kunnollista sahatavaraa mitkä vielä ovat Etelä- ja Keski-Suomessa olleet saatavissa. Jatkuvan kasvatuksen metsien tuotto on pitkällä aikavälillä suurempi kuin mihin avohakkuiden ja kompuroivien istutusten vuorottelulla päästään.

Niin, avohakkuita seurasi sitten ”metsänuudistamisen” koko sekasorto. Hirmuinen ryske ja kolkutus: konearmeijat kautta maan laikuttamassa tai auraamassa kivenlouhikoita, miljoonia hehtaareita miljardeilla markoilla. Ja eri uudistusmenetelmien poukkoileva vaihtelu – koetoiminta aina vuosia myöhässä, tuloksia käsillä vasta sitten kun sovellukset olivat jo menossa Tanskan kokoisilla pinta-aloilla.

Miltä näyttää ”luontainen uudistus”? Aukolle jätetään sinne tänne muutama petäjänhuiske siemenpuuksi. Olenpa nähnyt senkin kumman, että kuusikko hakataan siemenpuuasentoon – vieläpä aivan kuluvana vuonna enkä edes kovin etäällä, koska olen sen siemenkuusikon hakkuutähteistä ja korjuukoneiden murskeista koonnut parin vuoden polttopuut. Yhtä kaikki, kauan ennen seuraavaa siemenvuotta ovat niin männyt kuin kuuset rysähtäneet syysmyrskyssä pötkölleen, vain mustat juurilaatat pystyasennossa. osasta kuusia on sentään kolmimetrinen kanto jäljellä. Aukko on samalla laajentunut syvälle naapurin metsälohkon puolelle, ennen kuin metsänrinta on vähitellen torjunut myrskyn.

Uudistus kylvämällä on jäänyt siinä määrin alakynteen, että voin suoraan siirtyä istutukseen. Sen suosion selittää suurelta osalta jättiläismäinen liikevaihto metsäpuun taimien kasvatuksessa ja myynnissä. Vilkaistaanpa lyhyesti puulaji puulajilta.

Avohakkuilta innostus levisi laajemmallekin. Myös valtakunnan viimeiset laidunniityn kappaleet, peltoheitot ja kedot saavat sievät rivit syvänvihreitä kuusentaimia. Toisena tai kolmantena vuonna iskee myöhäinen keväthalla silloin kun uudet vuosikasvaimet ovat jo pitkällä. Syvänvihreä muuttuu ruskeaksi ja taimirivit käpertyvät heinikkoon, kastikoiden ja lauhojen lempeään syleilyyn, armahtavaan unohdukseen.

Mutta rauduskoivu ei halloista piittaa, se rehottaa elinvoimaa täynnä. Se todellakin rehottaa, sen siirtää omaan viljelykseensä veliveikkonen hirvi, kaikkialla kautta Suomenmaan. Hirven viljelysmenetelmä tuo mieleen vanhan tarinan kuninkaasta ja shakkilaudasta: ensimmäiselle ruudulle jyvä, toiselle kaksi, sitten neljä, kahdeksan, kuusitoista… Koivuntaimessa haaroja toisena keväänä kaksi, sitten neljä, kahdeksan, kuusitoista…

Oli sellainenkin aalto kuin kromosomihaavan istutus tulitikkuteollisuuden tarpeisiin, vaikka siitä ei tullutkaan tuhansien hehtaarien kansanliikettä. Kuinka ollakaan että se sattui juuri samoille vuosille jolloin koko hiipuvan teollisuudenhaaran rippeet siirtyivät hiljaa ulkomaille.

Valtavin valtakunnallinen operaatio on kuitenkin männyntaimikauppa. Maastossa jälki on alakuloista. En tarkoita Lappia, jossa taimisto kärvistelee jonkin vuoden ennen kuin hiipuu tundraksi. Etelä-Suomessakin olen pienestä pojasta seurannut sydänmailla hakkuuaukkoja, joista rehevimmät jäävät heinän valtaan ainakin minun iäkseni. Tai sitten lasken, kuinka monessa epämuotoisessa taimenkäppyrässä on vielä vihreitä neulasia: viime vuonna vielä joka viidennessä, nyt enää joka kahdeksannessa. Hauholla kävelin kerran isolle taimistoaukolla, jossa torjuntaruiskutus joko heinikon tai lehtivesaikon nitistämiseksi oli tappanut myös jok’ikisen viisivuotiaan männyntaimen. Etenkin peltomailla tapaan kuitenkin myös komeasti menestyneitä taimistoja ja suoritan taas laskutoimituksia: joka kuudestoista, joka kahdeksastoista männynalku jotakuinkin vatupassissa, muut mitä ihmeellisin kokoelma käyrää, lenkkiä, monihaaraa ja kulmaa. Suurin ihme kohtaa kuitenkin, jos keksii töniä ja taivutella näitä hyväkkäitä: käsivarren vahvuisinakin ne lelluvat ja taipuvat kuin muoviletku.

Kaikesta näkyy, ettei metsänhoitaja käsitä mitään puun olemuksesta eikä metsän kokonaisuudesta, ei sen viihtymisestä, vaatimuksista, ei siitä mitä se sietää. Ei se hysteerisen herkkä ole, kestää se myyrän, jäniksen, hirven ja myrskynkin. Niin että antaa se ihmisellekin osansa, mutta varovaisesti poimiskellen, puun sieltä, toisen täältä. Tiheys ja suojaisuus on metsän perusominaisuus, ja yhden puulajin metsä on useimmiten jo ajatuksena mieletön.

Soitten ojitus sivuaa myös käsiteltävää asiakokonaisuutta, vaikka siinä mennäänkin metsästä toiseen kansallismaisemaan, joka on maalle nimenkin antanut. Suomen soitten ojitusta on sanottu Euroopan suurimmaksi luonnon tuhoamistoimeksi 1900-luvulla. Tässä tarkastelussa on kuitenkin kiinnostavaa se, että viidennekselle ojitusalasta ei ole noussut eikä nouse taimen tainta ja että lopunkin touhun tase taitaa olla samanlainen kuin säästöpankkien. Miljardit olivat pikkulantteja, kun tuontikoneet ajettiin loppuun ja tuontiöljy paloi rämeillä ja nevoilla. Ollapa nekin rahat nyt valtion kassassa.

Mitä tästä kaikesta jää käteen? Massiivista hävikkiä siitä jää käteen, joka käänteessä, hävikkiä, joka kumoaa vähäiset ansiot ja voitot toisaalla. En ole tässä katsauksessa kosketellut sanallakaan metsätalouden perusfilosofiaa, elämänkehän suojelua, maapallon hiilitasetta ja sen sellaisia suuria ympyröitä. Minua tällä kertaa kiinnostaa näkökulman supistaminen pienen Suomen talouselämään. Ja siltäkin kannalta lopputulos metsäammattikunnan ähellyksessä koko sen elinaikana on kirkkaasti miinusmerkkinen. Ilman ainoaakaan metsänhoitajaa ja metsäteknikkoa, ilman yhtään alan oppilaitosta Suomesta olisi voitu myydä sama määrä puuta, laadullisesti parempaa puuta, ja metsäturkki olisi verrattomasti tuuheampi. Kansallispuisto- ja soidensuojeluohjelmiemme suurmiehen, edesmenneen Urpo Häyrisen unohtumaton määritelmä metsäammattimiehelle, ”panssaroitu tuhooja”, voidaan vaihtelun vuoksi vuorokerroilla korvata ”panssaroidun tolvanan” lempinimellä.

Viime talvena kaadettiin kotikyläni tienvarren viimeinen metsä, vanha kuusikko, harvakseen suurten koivujen kirjavoima. Samalla lähtivät korkeat siemenmännyt tien vastapuolen laajalta, viisitoista vuotta sitten tehdyltä aukolta, jolla nyt kasvaa peukalon vahvuista taimikkoa. Asun nyt hehtaarin tontilla melkein saaressa, hakkuualueiden keskellä. On avaraa, ilmavaa.

Tämä aukko tehtiin todellakin talvella, ei alkueläinten eläinten pesimisaikana, kukkien kukkimisaikana, kuten joka toinen seudun hakkuista. Tämän hyvän puolen olen huomannut, asioista pitää aina löytää hyvät puolet. Hakkuuaukon läpi virtaa puro, ja se partaalle jätettiin harva yksittäispuiden rivi, olisiko se ollut ”avainbiotoopin suojelua”. Mitään puron pienilmastoa tai ainuttakaan saniaista ne eivät varjele. Maiseman kannalta olisi ollut parempi, jos tätä vierestä kaadettujen runkojen silpomien puiden räähkäistä riviä ei olisi jätetty kummittelemaan. Yhtä kaikki, aukolle jätettiin muutama muukin puu, kahdenkymmenen ja viidenkymmenen metrin välein.

Itse savotta oli vaikuttava, niin kuin se nykyisin on. Mikään ei ole suurempaa pötyä kuin puhe maaseudun autioitumisesta. Nyt se vasta onkin elävä, on jylyä ja ryskettä, kirskuntaa, narsketta, vinkunaa ja ulvontaa, ja teräskauhojen kolinaa.

Päätyön teki kaksi ekoystävällisen vihreiksi maalattua monitoimikonetta. Tämän aukon aukaistuaan ne siirtyivät valtionmaantien taakse ”isoille metsille”. Siellä nuoruuteni ja vielä keski-ikäni aarniometsät olivat jo kaikki tuulen läpipuhaltamia harveikkoja. Silti koneille riitti siellä töitä, viikko viikolta yhä kauempana: vähitellen jytinä muuttui jyminäksi, lopulta kaukaiseksi kuminaksi, kunnes kevään tullen haipui kuulumattomiin.

Yhtä järeät kuorma-autot veivät tukit pois. En tiedä mihin ne tällä kertaa menivät; aikaisemmin puuvainajat on täältä viety Kaskisiin, 300 kilometrin päähän monen metsätehtaan ohi.

Sitten tuli uusi valtaisa punainen traktori, joka kahmi kourallaan oksat ja latvat suuriin rovioihin tienvarteen haketettaviksi. Hakettamisella varmistetaan, ettei aukolle jää humustakaan. Tämän jälkeen oli vuorossa keltainen kaivinkone, joka raastoi tanteren ojille. Viimeisinä vuosina täällä on kaikki hakkuualueet aurattu, joskus vasta pari vuotta hakkuun jälkeen, niin että versomaan ehtinyt vihreä vatukko on revitty pois ja näyttämö saatu vielä kerran yksivärisen mustaksi. Tällä kertaa auraus tehtiin heti (toinen hyvä puoli löytyi, eläköön).

Kaikki nämä koneet kiersivät pienen säästiön (kolmas hyvä puoli!). Mahtikuusikon keskellä oli pieni kosteikkoputama, jossa ei kasvanut yhtään arvopuuta. Siihen jäi pieni nätti lepikkotupsu. Kesällä paikallinen huvila-asukas metsän- tahi aukonomistajan kehotuksesta kaatoi lepät polttopuiksi (kolmas hyvä puoli peruutetaan).

Maaliskuussa olin hevosella matkalla kirkonkylälle ja sattui vielä olemaan kiire. Tien muurasivat kaksi kuorma-autoa, toisessa haketuskone, toisessa hakesäiliö. Ne antoivat sentään tietä, peruuttivat hankalasti kauas valtionmaantielle ja möyrivät takaisin. Myöhästyin silti aika pahasti. Hakekasojen päällä oli koko viimetalvinen mahtava lumikuorma, puolimetrinen patja. Hakekuormaan pöllysi puolet lunta, puolet pilkettä. Päättelin talonpoikaisjärjelläni, että sen hakkeen polttoenergia menee hakkeen itsensä kuivattamiseen. Muutamaa päivää myöhemmin satuin lukemaan lehdestä laskelmia, joiden mukaan läpimärän hakkeen hyötysuhde lähenee nollaa.

Kevät tuli sitten. Jättiläiskoneet olivat tampanneet tien niin tiiviiksi, että pakkanen oli notkopaikassa tihkuvesistä jäädyttänyt rummun umpeen. Aikaisemmin se rumpu ei ole jäätynyt koskaan. Monta viikkoa tiellä oli puolen metrin lammikko. Onneksi tie oli sen verran kalteva, että toista piennarta myöten jalankulkija ja polkupyörän taluttaja pääsi ohi (uusi kolmas hyvä puoli).

Kesän kynnyksellä saapui Taimi-Tapion istutusryhmä ja istutti kuusentaimia (niin pieniä, että olen vanhoilla silmilläni vain pari pientä vihreää pilkkua tieltä käsin erottanut). Pahvisia taimilaatikoita ei jätetty hajalleen raiskiolle (neljäs hyvä puoli) vaan kasattiin tienpuoleen kolmeen korkeaan rovioon. Ja siihen ne jäivät, yhä virttyneempinä, halkeillen auringossa ja sateessa. Sateet olivat onneksi viime kesänä todella vähissä (viides…). Siitä huolimatta näytti samalta kuin jos tien varteen olisi kaadettu kolme autokuormaa talousjätteitä.

Pohdittiin tiekunnan puheenjohtajan kanssa, kelle kasojen poistaminen kuuluu, aukonomistajalle vai taimiyhtiölle. Jälkimmäinen arvaus osoittautui oikeaksi. Puheenjohtaja tavoitti ao. metsäteknikon. Mitään ei tapahtunut. Olivathan kysymyksessä metsäammattimiehet (ei yhtään hyvää puolta). Elokuussa, häikäistyttyäni katopaikkamaisemasta parillakymmenellä kylilläkäynnillä, valitin Valkeakosken ympäristönsuojelutarkastajalle, joka soitti eteenpäin Taimi-Tapiolle. Kasat pysyivät.

Syyskuussa kävin Valkeakoskella neuvottelemassa ys-tarkastajan kanssa. Vetosin siihen, että tie on muodollisesti kaupungin katu, katukilpineen kaikkineen (vaikka onkin matkaa 7 kilometriä kauppaan ja bussipysäkille) ja että sen varressa asuu, kesämökkiläiset mukaan lukien, parikymmentä ruokakuntaa. Eikö kaupungin rakennus- tai puisto-osasto voisi kalustollaan poistaa jätteet ja laskuttaa perästäpäin asianomistajaa? Ys-tarkastaja arveli, kokemuksen raskas taakka harteillaan, että tämä johtaisi vuosikausien valituskierteeseen ja että kaupunki tuskin ryhtyisi polttamaan näppejään. kehitimme kuitenkin suunnitelman, joka perustui metsämiesten tunnetusti vähäisiin hengenlahjoihin. He eivät luultavasti vielä uhkatilanteessa kykenisi kuvittelemaan koko prosessia loppuun, voittoisiin valituksiin asti. Pelkkä ankara uhkaus ei saattaisi kaupunkia hankalaan välikäteen, ja toisaalta se saattaisi tepsiä. Syyskuun puolivälissä läjät katosivat, kolmen ja puolen kuukauden koristelujakson jälkeen.

Olen mennyt tapahtumien edelle. Kesäkuun alussa, viikonlopun alla, tuli ensimmäinen myrsky, joka kaatoi aukolta (ja puronvarren puurivistä) monta jättöpuuta. Yksi pudotti puhelinlangan. Juuri myrskyn vuoksi jouduin katkaisemaan kolmen kuukauden vesilintusoutuni ja käymään kotona. Tarvitsin silloin puhelinta, mutta selvisin yhdellä patikoinnilla naapurikylään kahden kilometrin päähän, sillä puhelin oli poikki vain kolme päivää, asentajat tulivat maanantaina.

…

Jäteläjät ovat poissa, ja puhelin toimii. Mutta peittävä, armahtava lumi viivyttelee. Nyt kun metsätaloudella ei ole enää mitään pidäkkeitä, eikä sen menetelmien raakuudella mitään rajoja (en tarkoita metsälain paperipykäliä enkä sertifiointien kaltaisia huijauksia, vaan todellisuutta), ja entisten metsien auratut aukot liittyvät toisiinsa ja edelleen peltoaukeisiin kilometrisiksi aavikoiksi, on painajainen täydellinen. Vielä viitisentoista vuotta sitten lähikylien kaikissa taloissa oli karjaa ja puolet pelloista vihreänä heinänurmena. Nyt ei ole vasikan vasikkaa eikä lapun lappua heinänurmena. Hyvin suuri osa pitäjän alasta on kynnöksellä, pellot ja metsät, mustalle muralle revittynä.

Tämä on minun isänmaani. Isänmaataan tulee rakastaa. Minä siis rakastan tätä. Rakastan, rakastan, rakastan, vakuutan itselleni. Mitä minä sitten rakastaisin ellen tätä? Pakko on rakastaa, sanomattoman katkera pakko.

Inarijärven ja valtakunnan rajan välisen erämaan metsänhakkuuaikeet ovat nostaneet suuren väittelyn koko maassa. On puhuttu koskemattoman luonnon puolesta, saamelaisen vähemmistön oikeuksien puolesta, porotalouden, matkailun, retkeilyn, paikkakunnan oman pienimuotoisen puuteollisuuden puolesta. On puhuttu työllisyydestä, etelän ja pohjoisen ihmisten ikuisesta vastakkaisuudesta. Onpa asetettu Inarijärven takaisen erämaan juridinen omistusoikeuskin kiistanalaiseksi.

On perustettu metsänhakkuun estämiseksi Kessi-toimikunta, neuvoteltu ympäristöministeriön, maa- ja metsätalousministeriön, metsähallituksen, Inarin hoitoalueen ja Inarin kunnan kanssa. On kerätty Kessin erämaan puolesta adresseja, nostatettu kirjailijat, taiteilijat ja muut kulttuurihenkilöt takajaloilleen. 90 kansanedustajaa on tehnyt kirjallisen kyselyn hakkuiden mielekkyydestä. On maalattu runollisia ja vetoavia iskulauseita Paatsjoen rakenteilla olevaan siltaan ja istuttu siitä hyvästä oikeudessa. Lehtikirjoituksia on ollut palstametreittäin. Ja on uhkailtu ja on itketty.

Erämaa luojan taskussa

Inarijärven takainen metsäerämaa on tapana jakaa kartalla suunnilleen puoliksi, vaikka mitään luonnollista rajaa puoliskojen välillä ei ole. Pohjoispuoliskoa nimitetään Vätsärin alueeksi, se liittyy seutukaavoituksessa Sevettijärven kolttakylään ja on toistaiseksi hakkuusuunnitelmien ulkopuolella. Eteläisempi puolisko, nyt tulilinjalla oleva Kessin alue, rajoittuu etelässä Paatsjokeen ja sen päivänpuolella sijaitsevaan Nellimin kylään.

Koko metsäalue on täysin tietön, melkein polutonkin. Se on ollut etelästä käsin sillattoman Paatsjoen ja rajavyöhykkeen aiheuttamien hankaluuksien, Sevettijärveltä käsin päällekkäisten pitkänomaisten järvien ja äärettömän hankalakulkuisen maaston varjeluksessa. Tällaisessa luojan ja valtakunnanrajojen synnyttämässä taskussa se on ollut ainutlaatuisella tavalla suojassa ihmisen mellastukselta.

Luonnonystävän Inari

Itsellenikin Kessin alue on, merkillistä kyllä, ollut tuntematon joitakin uloimpia Inariin pistäviä niemimaita lukuun ottamatta. Sitäkin tutumpi on Vätsärin puoli, jossa koetut haltioitumisen elämykset ovat verrattomasti ylittäneet kaikki muut elämän kokemukset nuoruuden jälkeen.

Surullista kyllä, tuota hurmiota on tasapainottanut Inarijärven etelänpuoleisen Sarminkairan ulosmittauksen pakollinen seuraaminen. Hurjia vastakohtia samalla Lapin-matkalla! Toisaalla Inarin itäisten perukoiden ja niiden takaisten aarnoiden jumalainen erämaa: päiväkausiin ei vihjettä siitä, että maapallolla olisi koskaan ollutkaan muita ihmisiä. Ei polkua, kirveen lastua, nuotion kekälettä, ei äänimerkkiä. Pelkästään ikimäntyjen satumaisissa yksilöllisissä muodoissa on ihmettelemistä yhden ihmiselämän tarpeiksi, tuntuu kuin olisi kysymys tuhansista eri havupuulajeista. Ja toisaalla puolen tunnin välein, vuorokauden ympäri, viikosta ja kuukaudesta toiseen, jymisevät perävaunulliset rekka-autolastit 200-400-vuotiasta kilpikaarnamäntyä pölkkyinä Kemin paperitehtaille!

Tahi Kyynelvuonon pikkuruiset harmaat asumukset, samankokoiset kuin minun verkkosaunani Hämeessä, hehtaarin suuruisine raivattuine kenttineen, joiden reunasta melkein pikkuisen ikkunan alta alkaa ikipetäjien valtakunta kuin seinä, heti vailla merkkiä ihmisen liikkeistä. Ja toisaalla kuvottavan ruma ja törkeä, turhuutta markkinoiva Ivalon kylä Inarin vastakkaisessa päässä! Ei missään järky ja horju usko ihmiseen niin perusteellisesti, ei missään inhimillinen kulttuuri kaikkinensa asetu mielessä niin elävästi kyseenalaiseksi. Siinä saa kuunnella pitkään Beethovenia ja Sibeliusta ja lukea Rasputinia, Singeriä, Kunderaa ja Bellowia niteen poikineen, ennen kuin taas vakuuttuu siitä, että ihmisellä sittenkin on jotakin pientä annettavanaan maailmalle.

Minkälainen on Kessin erämaa?

Kuluneena kesänä juhannuksen alla tuli aukko Kessin puolen tuntemuksessa auttavasti täytetyksi. Erävaeltaja liikuu useimmiten yksin, kaksin tai kolmin. Tällä kertaa meitä oli kolme, retkikavereina inarilainen lääkäri Teuvo Niemelä ja helsinkiläinen arkkitehtiopiskelija Ville Komsi. Kaikki me halusimme jättää jäähyväiset Kessille, ja kaikki me hiukkasen vielä toivoimme, että jäähyväiset eivät sittenkään olisi jäähyväiset. Ja kaikkia meitä kiinnosti tietää, mikä oli Kessin erämaan luonne ja olemus ja mikä sen kohtalosta taistelevien ihmisryhmien väitteistä totta ja mikä kuvittelua.

Tutustuminen olisi tosiaankin vain auttava, se kesti kolme vuorokautta ja käsitti alueen vain viidentoista kilometrin syvyydeltä Paatsjoesta lukien. Mutta tuon ajan retkeily oli voimaperäistä ja tarkkaa. Erämaa valtaa nähtävästi kaikissa olosuhteissa mielen ja virittää valppauteen.  Niin kävi nytkin, vaikka alkajaisiksi koskemattomasta jokimaisemasta hirviön lailla kohoava uusi betonisilta ja peninkulman mittainen, kaikella mahdollisella konetehon armottomuudella ja älyttömyydellä ylileveäksi möyritty runkotien pätkä sen jatkona uhkasivatkin masentaa maan rakoon.

Puitahan me ennen muuta katselimme, ihailimme ja tutkimme, eläviä, keloutuneita, tuulen kaatamia ja ihmisen kaatamia. Toisin kuin pohjoinen Vätsärin puoli ei Kessi ole erämaa kaikkein puhdasoppisimmassa mielessä. 1920-luvulla sieltä vietiin hevospelillä parhaita, järeitä ja suoria mäntyjä tukkeina Paatsjoen varteen ja sitä myöten Norjaan. Tämän hakkuutyömaan ala ja leimikko kaikkine yksityiskohtineen on tarkoin nähtävissä, sillä jokainen kanto ja latvus melkein lahoamattomine sahauspintoineen on 60 vuoden takaa tallella. Täysin kadonneet ovat vain ajon jäljet, mikäli niitä tukkireet vahvojen lumien aikana ovat varvikkoon, jäkälikköön ja maahan lainkaan jättäneetkään.

Ihmeellistä on tutustua tuon aikaiseen hakkuualueeseen. Metsänkaato on toki aina metsänkaato, vakava suonenisku luonnossa. Mutta mikä hyytävä ero sittenkin nykyisellä konesavotalla tuohon verrattuna! Kessissä on kantoja harvakseen, ja on hellyttävää nähdä, että missä kolme vankkaa suoraa petäjää on kasvanut lähekkäin, niistäkin yksi on jätetty kaatamatta ja humisee tuulessa edelleen, muutaman sentin lihoneena. Kaikki muut puut, silloin nuoremmat, vinot ja mutkaiset, valtava pääosa kaikesta puustosta, on kolhiutumattomana jäljellä. Jotkin hankalakulkuiset kivikkoiset selänteet on kierretty kokonaan. Pieninkään aukkohakkuu ei kuulunut senaikaisen ihmisen maailmankuvaan, luonnonkuvaan, ei metsätalouteen eikä metsänhoitajan filosofiaan. Kasket ja raivaukset maanviljelyn nimissä olivat kokonaan asia erikseen.

Mitä muita kasveja me näimme? Kasvitieteilijöinä me olimme kaikki maallikoita ja meille vuodenaika ennen kukkien avautumista oli liian varhainen. Tänä vuonna kaikki on ollut alusta alkaen ja koko maassa myöhässä. Vaikka oltiin lähellä juhannusta, koivu oli vasta pienellä lehdenalulla, ja Inarin Kasarinselällä ja Vasikkaselällä kerrottiin vielä jäiden jurottavan. Viimeisenä päivistämme ensimmäinen lämpöaalto yhtäkkiä mursi esiin ruskeasta suosta muurainten valkeat kukat ja kunkin kukan viereen ensimmäisen heleänvihreän, ujosti puolisupussa tunnustelevan lehdykän, iltaan mennessä jo tuhansittain, samanaikaisesti kaikilla soilla.

Eläimistölle tuo säästeliäs poimintahakkuu lienee – ehkä joitakin hyönteisiä lukuun ottamatta – yhdentekevä, ainakin nyt 60 vuoden jälkeen. Lintumaailmassa ero hakatun ja hakkaamattoman metsän välillä on valtaisa, sekä lajirunsaudessa että kokonaismäärässä, ja Lapissa vielä suurempi kuin etelässä. Tätä eroa saimme karvaasti maistella, kun Kessin päivien jälkeen teimme vielä 25 kilometrin vertaisvaelluksen Ivalojoen Törmäsestä käsin Lapin tämänhetkisiin "normaalimetsiin" – lohduttomille, lohduttomille autiometsäpohjille. Mutta Kessissä soi järripeippojen ja leppälintujen kuoro tiuhana, jyrähtivät sekä ukkometso että koppelo jaloista lentoon, piiskuttivat hiiripöllön lentopojat, helkyttivät käet ja takoi pohjantikka kuivia kelonkylkiä. Salojärviä värittivät kuikat ja joutsenet, ja pikkusirkku lauloi Kessijärven rannassa.

Kaikki ne elivät siellä omaa täyspainoista elämäänsä, me kuljimme ohi ja unohduimme äkkiä. Mahtavan metsähanhen ja pienoisen sinirinnan me tulimme ajaneeksi pesistään, kummallakin oli seitsemän munaa, mutta emot palasivat pian jatkamaan hautomista. Vähän pahemmin me hermostutimme yhden piekanahaukkapareista, kun kiipesimme katsomaan sen kahta munaa risuröykkiössä kelo-oksan päällä, ja Keinojängänlammella Komsin Ville pyöritteli pieneliöitä ja sekoitti veden mutaliejuksi pitkäksi aikaa, kun ei kaupunkilaispoikana osannut mennä uimaan kovalta törmärannalta, vaan rypi matalassa mutapoukamassa. Mutta vain yhden isomman konnuuden teimme, osoittaaksemme mekin että ihminen on peto ja valtias, yksi harri tuli nitistetyksi. Niemelän Teuvo sen tappoi, mutta kaikki me sitä söimme, Niemelän Ivalojoelta kantamien evässiikojen loputtua. Kalahan se on se kaikista onnettomin häviäjä ja sijaiskärsijä, sitä vainoavat vielä melkein kaikki nekin, jotka eivät henno lämminveristä eläintä surmata eivätkä vanhaa puuta kaataa.

Metsien miehet

Olimme osuttaneet retkeilyn siten, että sen päätökseksi liityimme yllätysvieraina metsähallituksen esittelytilaisuuteen Kessin metsässä lähellä siltaa ja sitä seuraavaan tiedotuskokoukseen Ivalossa. Kaikkein kauneimman kesäkuun päivän istuimme Ivalon hotellissa. Tunnelma oli epätodellinen, mutta ei yksin kuumassa kokoussalissa, vaan koko metsähallituksen retkeilyn aikana. Tarkoitan kohtaamiani metsäammattimiehiä ja ristiriitaisia tunteitani ja mietteitäni.

Metsähallituksen kuuluisat isännänelkeet pohjolassa ovat nyt poispyyhkäistyt, valtion aluemetsänhoitajat karistaneet "alueherran" tittelin hartioiltaan. Tilalla on nykyaikainen tiedotustyyli, taitava, pehmeä ja kohtelias diplomatia. Laupiaasti ja kiihtymättä vastailivat metsämiehet niin terävimpien poromiesten kärkeviin ja ivallisiin letkauksiin kuin luonnonystäville, joita kokoussalissa oli Inarista useita muitakin. Kolmikkomme ei saanut kuulla sanaakaan siitä, että olimme kutsumattomia vieraita, metsäherrat pääjohtajaa myöten riensivät oitis kättelemään, saimme kyydin Ivaloon retkikunnan linja-autossa, pitkiä puheenvuoroja saimme käyttää kuten muutkin, ja vain vaivoin estyimme lopullisesti korruptoitumasta kieltäytymällä kohteliaasti metsähallituksen tarjoamasta hotellilounaasta.

Meninkö ansaan, kun keskustelin heidän tavallaan, puhuin suostuttelevasti, kuten hekin? Osaksi ehkä olin nostalgian uhri, palautuivat mieleen ne vuodet neljännesvuosisadan takaa, jolloin tunsin puolet valtion aluemetsänhoitajista ja leegion metsäteknikoita, työnjohtajia, metsureita ja kämppävahteja. Se oli aikaa ennen tehometsätalouden lopullista voittoa, silloin muutamat vanhat alueherrat saattoivat olla peittelemättömiä luonnonystäviä ja avoimesti pahoitella mielestään liian suuria piirikuntakonttorin hakkuusuunnitteita. Sen jälkeen toimet isänmaan metsissä ovat olleet katastrofien vyöryä ja metsämiesten puheenvuorot julkisuudessa senlaatuisia, että ei ole tehnyt mieli ylläpitää tuttavuutta heidän uuteen sukupolveensa.

Ehkä myös sorruin paheeseeni, pinnalliseen vaistonvaraiseen ihmisrakkauteen. Minulla on outo taipumus pitää ihmisistä silloin kuin kohtaan heitä silmästä silmään, vaikka heidän tekonsa maailmassa ovat verenkarvaisen kauhistuttavia, vielä kaameampia rauhan kuin sodan aikana. Mutta tosiasiaksi jää, että metsäammattimiehet, niin Lapin omat miehet kuin Helsingistä tulleet päähämähäkit, olivat – yhä vieläkin – juuri minun makuni mukaisia avokatseisia, miehekkäitä ja maastokelpoisia tyyppejä, hyvin samantapaista kastia kuin ystäväni luonnontutkijat, metsänsamoilijat ja soidentarpojat. Melkein jokaista kätellessä tuli tunne, että tuon kanssa olisi mukavaa erävaelluksella ja iltanuotiolla.

Ja samalla he olivat ihmisiä, jotka toimivat käsikassaroina meidän yhteiskuntamme, meidän maankolkkamme hirmuisimmassa luonnonhävityksessä. Itseltäni he ovat vieneet ja vievät loputkin koko elämän pohjasta, joka on nojannut metsän, suurten vanhojen puiden varaan. Siinä nämä rakastettavat ihmiset sitten sekä valehtelivat täyttä päätä että olivat koko maailman mittasuhteissa niin väärällä asialla kuin olla saattaa, todistellessaan ystävällisesti ja järkähtämättä, että Kessi kyllä hakataan, koska se on Inarin ja Lapin ja Suomen ja ihmiskunnan talouselämän kannalta välttämätöntä, mutta sen luonto ja maisema ja rauha ja erämaaluonne silti säilyy ellei peräti parane. Teitä tehdään, mutta kovin vähän, ja puita kaadetaan, mutta kovin vähän. Aivan toisessa asiayhteydessä sitten käsiteltiin savotan kannattavuus, ja siellä puumäärät yhtäkkiä olivat suunnattomia ja tuotto miljoonissa.

Suunnitelmat ja todellisuus

Otaksun kuitenkin osaavani kuulostella sanakäänteistä ja äänensävyistä, että kaikki ei ollut tietoista valhetta, suunniteltua strategiaa. Osaksi nämä miehet uskoivat puheeseensa, putosivat omaan kuoppaansa. He myönsivät auliisti, että tähän vuoteen asti Lapin hakkuiden jäljet ovat olleet pahat, mutta nyt alkaa uusilla metsänkäsittelyohjeilla uusi aikakausi. Uusi suuri keksintö, taikasana kymmeniä kertoja lausuttuna oli "välialue", koskematon palsta hakattavien väliin. Me näimmekin ensimmäisen leimikkosuunnitelman yhden välialueen. Se käsitti suopainanteen ja kolme käppyräistä koivunpörilästä. Täysin paljaiden aukkojen ala on tästä pitäen aivan pieni, melkein huomaamaton, 20 hehtaaria. Paitsi niissä ja niissä poikkeustapauksissa sitten tosin suurempikin... Niin, 20 hehtaaria on jo valtaisa aukio, paljon pienempikin riittäisi Kessissä siihen, että ensimmäinen kunnon länsiluoteinen lähtisi sen reunasta kaatamaan puita kuin heinää kauas itärajan takaisiin tuntureihin saakka.

Me, jotka olimme kulkeneet Kessissä, ja sitä ennen Inarin suursaarissa, rannoilla ja Vätsärin kairassa, tiesimme, että tuulenkaatoihin viimeistään sortuvat kaikki toiveet Kessin metsän osittaisestakin säilymisestä hakkuun jälkeen. Olimme nähneet tuhansittain tuulenkaatoja, lukemattomien eri myrskyvuosikertojen jäljiltä, kokonaisia kangaskaistaleita yhtenä murroksena ilmankin ihmisen tekemien tuuliaukkojen apua. Missään Suomessa ei mänty ole yhtä huonosti kiinni maaperässä, hienojakoisessa hiekassa kuin Inarin alueella. Ainoat metsätalouden näkökulmasta järjelliset hakkuutavat olisivat hienovarainen poimintahakkuu tai sitten koko alue laidasta laitaan putipuhtaaksi. Mitä sitten sen jälkeen – niin, taimettuminen vuosisatojen mittaan tai tundroittuminen, kummallakin on metsäammattimiesten omassa piirissä puolueensa.

Itse ajattelin ja muistelin niitä pitkän elämän aikana näkemiäni lukemattomia hyviä ja kauniita metsänkäsittelyohjeita paperilla, milloin lehtipuusekoituksen, milloin rantojen suojavyöhykkeiden, milloin kolopuiden, milloin kelojen, milloin metson hakomäntyjen, milloin soidinpaikkojen säästämisestä. ja muistin, kuinka tuuleen kylvettyjä ne ohjeet olivat aina olleet hakkuiden tiimellyksessä, Suomen miehen tappotanterilla. Kessissä meillä oli toistaiseksi silmien alla esimerkkeinä "pehmeistä ja hienovaraisista" menetelmistä silta ja runkotie, molemmat järjettömästi ylimitoitettuja ja kauhean näköisiä. Helppo oli käsittää, että Kessin erämaan talvipakkasissa ja luminietoksissa ohjeet hukkuisivat suureen unohdukseen. Moottorisaha niin kuin raivaustraktorikin on kapine joka vie miestä eikä mies sitä.

Ihmisen osa ja kohtalo maailmassa

Mutta tuon Inarissa väittelevän, näennäisesti samankaltaisen saapasjalkakansan välillä kulki viime kädessä paljon syvempi juopa kuin erilaiset käsitykset työllisyydestä, tuulituhoista tai taimettumisesta. Osalle Kessin suojelijoistakin metsätalouden, porotalouden, paikkakunnan ihmisten ja matkailun väliset eturistiriidat olivat ainoaa todellisuutta. He olivat samalla puolen rajaa, puhuivat samaa kieltä kuin metsähallituksen miehet, uskoivat yhtä vankasti, että Kessin erämaa on ihmisen, kysymys on vain käyttömuodosta.

Moni pieni vihreä tietämätön on kyllä omaksunut vakaumuksen tehometsätaloudesta isona pahana sutena, mutta haluaa romantisoida poromiehen ja hänen "luontaistaloutensa" pienenä erämaahan haipuvana – vieläpä sorrettuna ja solvaistuna – hiirulaisena. On varmaa, että porotalouden jäljet eivät koskaan ole yhtä kaikenmurskaavat kuin konesavotan. Mutta ero on vain aste-ero, Kessissäkin: sadoin tonnein galvanoitujen rautalankaverkkojen rullia pitkin ja poikin kairaa tiheän laidunaitajärjestelmän rakennusaineksiksi, moottorikelkkojen syvät polanneurat pitkin suojuotteja, erotuspaikoilla pöyristyttävinä repsottavat muovikelmukodat kanisterimeren keskellä, maaperä paikoin paljaalla muralla ylisuuren porokarjan jäljiltä. Samaa teollistunutta tehotaloutta sekin, samaa ihmisen hirmuvaltaa luonnon yli.

Elämänsuojelija on tässä kaikessa mukana, vereslihalla, mutta katselee sitä myös toisesta näkökulmasta, ylhäältä, ikäänkuin pilven reunalta. Jonkun on otettava osakseen nähdä kokonaisuus ja yhteydet.

Mikä on elämänsuojelijan käyttömuoto erämaalle? Ei mikään, ei mitään käyttömuotoa, käyttöä ihmiselle. Ei metsätaloutta, ei porokarjoja enempää kuin luontaisten villipeurakantojen verran, ei missään nimessä UKK-puiston kaltaista turisti-tingeltangelia opastuskeskuksineen, pitkospuineen ja porraspuineen jokitörmillä. Rautalankaverkot tuodaan pois ja silta puretaan, siinä saadaan työtilaisuuksiakin vielä vähäksi aikaa. Esimerkkejä on, ei monia, mutta paljon kalliimmistakin projekteista: Itävallan koskaan käyttämätön miljardihävittäjäkone. Erehdyksen tunnustaminen ei ole koskaan häpeällistä.

Erämaa elää omilla ehdoillaan, omana eloyhteisönään. Sen tehtävä on siinä, että se on siellä. Parasta olisi, jos erämaassa ei kukaan ihminen, marjastaja, kalamies tai retkeilijäkään koskaan kulkisi, kartoillakin olisi siinä kohden vain valkoinen tyhjiö. Me emme voisi estää sitä, että ihminen tietää sen olevan olemassa. Mutta yksityiskohtia ei kukaan tuntisi – ei sitä, onko siellä järviä, metsiä, soita – tai jotakin aivan muuta, ikuisesti tietymätöntä, salassa pysyvää.

Tämä on vain tenhoava kuvitelma, mutta sen takana on vakava ajatus, vakavampi kuin mikään muu ajatus maailman tämän ajan tilassa. Siinä missä metsänhoitaja sinnikkäästi pohjaa "talouselämän lakeihin" ja huitoo pois mielestään paitsi eläinten ja kasvien intressejä myös sen tosiasian, että jokainen paperilappu entisten lisäksi on jo kauan tuottanut ihmisellekin pelkkää kiusaa ja vahinkoa, siinä elämänsuojelija näkee viimeisen erämaakolkan raiskauksen loppuhuipennuksena ihmislajin tuhoon johtavassa rohmuamisessa, maaperän, merten ja ilmakehän vaurioittamisessa, loppusilauksena tälle ihmislajin kertakaikkiselle konkurssille.

Mihin Kessin puut menevät, mistä poromiesten teräsverkot ja moottorikelkkapataljoonat tulevat? Asfaltteja, terminaaleja, tehtaita ja laivoja öljytuhoineen, energiaa ja päästöjä joka portaassa, otsonikatoa ja laskeumia, rikkihappoa, typpeä, lyijyä, bekkerellejä. Ja koko ylensyönnin iljettävyys, koko iloton turhuus niin upporikkaassa Lapissa kuin upporikkaassa etelässäkin.

Millä oikeudella ihminen tämän kaiken maailmalle tekee? Vahvemman oikeudella tietenkin. Mitä sanoisi jäävitön tuomioistuin? Sitä vain ei ole, kukaan ei kiellä luomakunnan murhaa eikä ihmisen kollektiivista itsemurhaa. Ihmisten omasta keskuudesta vastarinnan on noustava. Elämänsuojelija näkee Inarin taustan, Suomen viimeisen lähestulkoon käyttämättömän erämaan, äärettömän merkittävänä koko maailman mittasuhteissa. Jossakin on vielä viime tingassa ihmisen vyörytys pysäytettävä, jossakin lyötävä takaisin.

Rintamailta ei luopuminen voi alkaa, se voi alkaa vain reuna-alueilta: Alaskasta, Siperiasta, viimeisistä valloittamattomista sademetsistä, Lapista. Niistä sitten perääntyminen, supistuminen etenee kohti rintamaita ja keskuksia, pisteittäin ja alueittain. Väkiluvut alenevat, elinkeinoelämä palaa kohti välttämätöntä. Ihminen kuroutuu kokoon, sille tasolle jonka maapallon voimavarat mahdollistavat. Muuta tietä elämän jatkumiseen ei ole. Ellei ihminen nöyrry, ja syvään, ei pikaista loppua estä mikään. Kessissä on paljosta kysymys.

Kun kiinnostuin Vihreästä liikkeestä, tiesin että tämä ulkomailla syntynyt liike oli saanut nimensä lehtivihreästä. Tiesin sen peruslähtökohdan ja perusoivalluksen. Ihminen on kuormittanut ja ulosmitannut vihreätä luontoa niin että maapallon elämä ja ihminen siinä ohessa ovat tuhon kynnyksellä. Kaikki yhteiskunnallinen toiminta on keskitettävä elämän rikkauden säilyttämiseen, ehtymisen ja sukupuuttojen estämiseen, ihmisen ja vihreän luonnon suhteen korjaamiseen.

Sain ulkopuolisena sen käsityksen, että Vihreässä liikkeessä mukana olevat olivat niitä ihmisiä, joiden maailmaa ovat metsä, järvenulapat, merensaaristo, rimpinevät, tunturit, virrat ja kosket, asuinpaikkana teltta tai laavu, kulkuvälineinä polkupyörä, kanootti ja hankisukset.

Uskoin, että kaikkien heidän sydäntään kouristi omassa ympäristössä joka sekunti näyttäytyvä raateleminen ja saastuttaminen, maailmalta joka lehden numerossa kantautuvat tiedot elonkehän kuolinkouristuksista, maapallon ratkeilemisesta. Otaksuin, että he olivat minun laillani havainneet luonnonsuojeluyhdistystensä, luontopiiriensä, julkilausumiensa, kirjojensa, artikkeliensa, esitelmiensä ja valokuviensa keinot toivottoman heiveröisiksi maailman tuhoajien enemmistön panssareita vastaan. Oli pakko tehostaa keinoja – toisaalta suoralla toiminnalla esikuvallisen Greenpeacen tavoin, toisaalta pyrkimällä sisälle yhteiskunnan päätöksentekoon poliittisen osallistumisen kautta.

Seurasin Koijärven mittelöä, kävinkin siellä kerran ja näin asiaansa uskovia reippaita maastokelpoisia nuoria ihmisiä. Tosin he olivat lopulta avuttomia ja hävisivät järvensä, tuon maisemallisesti iki-ihanan, niin kuin maailmassa aina käy niille, jotka ovat pehmeitä ja ryhtyvät neuvotteluihin. Mutta yritys oli uljas, ja vihreä.

Sitten tapasin astetta lujempia Altan-kävijöitä, niitäkin, jotka Norjan valtioterrori kahdesti karkotti maasta ja tuomitsi kovempiin rangaistuksiin kuin koijärveläiset Suomessa. Ihailin Oulun vihreää Erkki Pulliaista, joka julkisesti professorina ilmoitti olevansa ylpeä Altassa tuomituista opiskelijoistaan. Toki tiesin Pulliaisen ansiot luonnon ja petoeläinten suojelijana ja siihen tarvittavan rohkeuden juuri Pohjois-Suomen luonnolle vanhakantaisen vihamielisessä ilmapiirissä.

Luin Eero Paloheimon uraauurtavia teoksia ja ihailin hänen sisuaan, pitkäjänteisyyttään ja suurta tavoitettaan, pyrkimystä maapallon ja ihmisen kaikkien merkittävien lainalaisuuksien hallitsemiseen. Paloheimon kannanotoissa oli vihreä luonto aina keskeisellä paikalla, vaikka hän ei biologi ollutkaan.

Innostusta herätti myös pieni niukkatukkainen helsinkiläismaisteri Osmo Soininvaara, jonka tausta ja elämänkenttä eivät tosin olleet vihreitä, mutta joka osasi puhua poliitikkojen omalla kielellä ja näkyi ylivertaisella logiikallaan päihittävän heidät kaikki – ja joka kirjoitus kirjoitukselta tuntui yhä kirkkaammin oivaltavan myös maapallon elonkehän ongelmia. Sitä paitsi sain tietää, että hän ajoi polkupyörällä kuin väkkärä niin katuja kuin maanteitä.


Sitten tulivat vihreät kansanedustajat. Kalle Könkkölä pyörätuolissaan oli jämerämpi kuin kaikki kävellä koikkelehtivat liittolaisensa, ja Kalle kuten Maija-vaimokin (joka läheltä piti ettei joutunut toiseksi kansanedustajaksi Uudeltamaalta ja keskittyi sitten kunnallispoliitikoksi Helsingissä) näytti nopeasti kasvavan vammaisuuden yli ekologiseenkin ymmärtämiseen. Ville Komsi taas, Koijärven kokoonkutsuja, teki villapaitoineen mieltä lämmittävästi samalla kertaa sekä lempeää että terävää pilkkaa aineellisen hyvinvoinnin tuhonkierteessä riehuvasta pöyhkeästä suomalaisesta parlamentarismista.

Tiesin kyllä, että juuri kukaan omista metsänkulkija- ja biologituttavistani ei kuulunut Vihreään liikkeeseen, niin yhteiskunnallisesti valveutuneita ja maailman tilasta tietoisia kuin he olivatkin. Eihän yhteiskuntia voi syvällisesti ymmärtääkään ilman näkemystä ihmisestä biologisena olentona, lajina lajien joukossa tarkoin rajattuine ominaisuuksineen. Eikä ihmisjoukkojen käyttäytymistä toki voi koskaan ymmärtää ilman että ainakin ajoittain katsoo näytelmää sivusta, metsästä, mereltä tai tunturilta.

Mutta arvelin, että Vihreät kuitenkin valtaosaksi olivat luonnonsuojeluväkeä, biologisen maailmankatsomuksen ihmisiä, enhän tuntenut näistä koko maassa kuin murto-osan, vaikka satoja tunsinkin. Ja enhän ollut Vihreissä vielä minäkään.

Moni kakku päältä kaunis

Sittenpä lähdin tutustumaan Vihreään liikkeeseen sisältä päin. Uskoin, että minun laillani sinne tulevat kaikki ne sadat tuhannet maapallon ja ihmisen tilasta huolissaan olevat ja elämänmenosta kauhuissaan olevat suomalaiset, joita yksinkertainen otantatutkimukseni jatkuvasti paljasti junissa, linja-autoissa, kaupunkiasunnoissa ja maataloissa ja jotka täyttivät valtakunnallisen sanomalehtien, maakuntalehtien ja pitäjänlehtien yleisänosastot toinen toistaan vihreämmillä hätäkirjoituksilla. Uskoin vastuuntuntoisten ihmisten vyörymäiseen yhdistymiseen, vihdoin, kahdennellatoista hetkellä.

Mutta, mutta. Niin. Tutustuin tosiaan Vihreisiin, olin kaikkiaan neljässä suuressa kokouksessa (auta armias) ja kymmenissä pienemmissä, kuuntelin satoja puheenvuoroja, tutustuin henkilökohtaisesti suureen määrään Vihreitä. Tilasin Vihreää lankaa ja luin läjittäin muuta tekstiä. Lopulta olin järjestämässä ja rahoittamassa yhden keskeisen Vihreän osayhdistyksen perustamista ja huomasin kuuluvani sen hallitukseen.

Kauan hieroin silmiäni, olen hidas luovuttamaan, hidas käänteissäni. Kokemus oli huikea, lamauttava, hirmuinen lisä lamaantumisten ketjuun.

Paloheimo ja Soininvaara eivät olleetkaan jäävuoren huippu, ei ollutkaan joukkoa rivikomseja ja rivikönkkölöitä eikä pikkupulliaisia. Nuo tunnetut julkisuuden kannanottajat olivatkin kenraaleita ilman joukkoja, he olivat ainoita. Tai tarkkaan ottaen piskuinen joukko muitakin oivaltajia oli, kourallinen biologeja ja geologeja, jokunen lääkäri ja opettaja, jokunen aniharva vakava nuori ihminen, kaikkiaan saatoin järjelliset ihmiset varmaan laskea omilla sormillani ja varpaillani.

Vihreän liikkeen kokous- ja paikallisyhdistysaktivistit osoittautuivat kummalliseksi joukkioksi. Ei ollut hajuakaan Rooman klubin raporteista, ei alkuperäisistä sen paremmin kuin "parannetuista painoksista" (sen jälkeen kun teollisuusmaiden talousjohto oli vikkelästi kaapannut Rooman klubin syliinsä). Ei tietoa global 2000 -raportista, ei kanadalaisista elossaololaskelmista, ei futurologeista ylipäätään. Ei mitään biologista näkemystä, ei käsitystä ihmisen asemasta elonkehässä ja evoluutiossa, ei kannansäätelyjärjestelmistä, ei paleontologiasta eikä sukupuuton mekanismeista, ei ylimalkaan mitään siitä, minkä minä olin otaksunut tässä viiteryhmässä sen tunnusten perusteella itsestäänselvyydeksi.

Olin otaksunut, että vuosisadan tärkeimmät sanantuojat, ihmisen ja luonnon horjahtaneen vuorovaikutuksen viisaat erittelijät ja yhteenvetojen laatijat Carsonista ja Ehrlichistä Edbergiin, Lorenzista Commoneriin, Schumacher, Bahro, Ehrensvärd ja Taylor olisivat olleet koirankorvilla heidän hyllyssään ja olkalaukussaan yhdessä Thoreau-klassikon kanssa, kotimaisista kirjoittajista Paloheimon ja Pulliaisen ohella Reino Rinne, Teuvo Suominen, Pekka Nuorteva, Pekka Kuusi ja Olli Järvinen ulkoa osattuja. Mutta ei aavistustakaan näistä, tilalla ilmeisesti syvempi tietämättömyys kuin väestössä keskimäärin.

Aatteiden sekasorto

Joukossa oli originelleja joka lähtöön omituisine yksityisideoineen, vailla mitään liittymäkohtaa kokonaisuuteen. Oli kyyneleisiä vuodatuksia kaikkien ihmisten ikuisesta veljeydestä, oli kommuuneja ja oli kasvissyöntiä, oli kaupunkien asuntopulaa ja slummiröttelöiden valtaamista – metsien ja saaristojen raikkauden sijalla! Oli liikkeen oma mörkö, Tampereen pimeilstä kujilta kömpivä uskomaton pieni noitaukko Matti Luoma, joka oli kauempana kaikesta lehtivihreästä kuin maailmankaikkeuden kaukaisimmat galaksit toisistaan – ja joka siitä huolimatta sinnitteli Vihreiden kuvioissa vuodesta toiseen ja kirjoitteli sanomalehtiin koukeroisia ja oudon pahantahtoisia kirjoituksiaan liikeen nimissä. Oli omalaatuinen naisryhmä, jonka oivalluksen mukaan kaikki väärä
laukeaa ja maailma pelastuu, kun vaihdetaan suuremmat ja pienemmät johtajat miehistä naisiksi: näiksi Thatchereiksi ja Brundtlandeiksi, jotka minusta olivat piinkovia siinä missä miespuolisilla poliitikoilla oli sentään jokin Akilleen kantapää. Vihreät feministit olivat niiden virkanaisten ja perheenemäntien äänitorvi, jotka tuhlaavat asuntoonsa ja sen varusteisiin ja kulutustavaroihin kymmenkertaisesti enemmän luonnonvaroja kuin heidän miehensä ja miesystävänsä. Tai ehkä heitä innosti Hattuvaaran lentomyrkytyskampanjan aluemetsänhoitaja Saara Peiponen, joka tehometsätalouden papittarena ylitti kaikki miespuoliset kollegansa.

Vielä kuului piiriin Komposti- ja sittemmin Suomi-lehden ympärille ryhmittynyt joukko nuoria älykköjä, joiden ohjenuorana oli ilonpito ja huumorin viljely, vaikka sitten elämäntuhoitumisen kustannuksellakin. Tästä joukosta tuli aikanaan televisiokansanedustaja Pekka Haavisto, jonka mukaan Vihreä liike olikin kaupunkiliike, yhtenä tärkeänä tehtävänään puolustaa väkivaltavideoita sananvapauden kaventajia vastaan. Heidän filosofiansa oli sinänsä korkeatasoinen ja vanhan filosofisen perinteen jatkaja. Ilo pintaan vaik syvän märkänis, sanoo vanha karjalainen sananparsikin. Mutta vihreän sanoman kannalta se oli hedelmätön. Ja hedelmätön, kerrassaan, oli ennen muuta kaikkien näiden toisiinsa niveltymättömien kuppikuntien yhteisvaikutus ja toiminta.

Vihreät joukkokokoukset olivat kärsimysnäytelmiä, hirvittäviä vastakohta-asetelmassaan.

Koko ajan mielessä ja korvissa jyskytti kauhu maailmasta, omasta ja muiden: lähiympäristössä tauoton telaketjujen kalina, maailmalla eliölajien sukupuuttoja päivittäin, vuosimiljoonien kehityksen tulokset murskaantumassa. Ihmisen omatkin pikku ympyrät mitätöitymässä, kirjastot, sävelaarteet, yliopistot ja taidegalleriat putoamassa ei unohdukseen vaan tyhjyyteen, maailmankaikkeuden mustaan typötyhjyyteen: ei mitään unohtajia jäljellä, ei koskaan mitään arkeologeja kaivamassa. Me kuolemme, me kuolemme!

Ja siinä poliittisessa liikkeessä, jonka piti tehdä tenä, käännös, kaikkein vähimmilläänkin panna ehdoton vastalause elämän puolesta, siinä puhuttiin puheenvuoro puheenvuoron jälkeen teoreettista roskaa, jota vain antiikin ja keskiajan sofistit ja skolastikot olisivat ihailleet. Liikkeen sisäisiä järjestäytymiskuvioita vuosi vuoden jälkeen, nokkelaakin nokkelampia organisaatiomalleja ja kaavioita, käsittämätöntä tyhjää kiinnostusta muotoon sisällön kustannuksella. Kokoussalissa harvakseltaan, yksi rivillään, kuin kynttilöinä pimeydessä, kuin panttivankeina, vastuuntuntonsa uhreina, nämä Paloheimot, Soininvaarat, joku biologi Hyrkäs-Eloranta tai Mäkinen, tai luonnonsuojeluveteraani Terttu Laurila, joiden puheenvuorot olivat keitaita erämaassa, tuulahduksia todellisuudesta. Mutta kokonaisuuteen ne hukkuivat, äänestyksissäkin pääosaa näytteli "hippisektori", Turun kasvitieteilijä Mäkisen termiä lainatakseni.

Vihreä filosofia kadoksissa

Toki hippisektori sekä puhui että kirjoitti puoliksi muutakin kuin liikkeen omasta sisäisestä porinasta. Mutta vihreä oivallus oli hukassa, arvot olivat ympäröivästä hyvinvointiyhteiskunnasta peräisin. Ainoa subjekti ja herra oli ihminen ja ainoa aika tämä hetki ja päivä, ehkä viikko.

Yksi varaukseton ja lämmin tunnustus on kyllä annettava kaikille vihreille. Varsinainen kulutustavara- ja kodinsisustamiskulttuuri tältä villapaitakansalta puuttui, autot kokouspaikalla eivät olleet mersuja eivätkä bemareita. Mutta yhtä pahoin vihreän ensimmäistä käskyä vastaan – säästä, säästä, säästä ja vielä kerran säästä! – soti vallalla oleva löysä muotiliberalismi. Osaammehan ulkoa tämä koko pakolaisten, kehitysmaiden, hädänalaisten, vankien ja varkaiden konkkaronkan. Vaatimuksia, vaatimuksia, oikeuksia, oikeuksia, vapautta, vapautta, lisää, lisää – kun vihreä oivallus tähdentää vastuuta, vastuuta, velvollisuuksia, velvollisuuksia, vähemmän, vähemmän.

"Yhteiskunnallinen vihreäkin" ilahtui, kun "tutkimuksissa" löytyi "köyhyysloukku", puoli miljoonaa köyhää ihan omasta maasta. Ei heitä häirinnyt, että vähävaraisimmallakin nykyajan yksinhuoltajalla on sähköhelloineen, jääkaappaineen ja puhelimineen 1930-luvun professorin ja everstin elintaso. Se että yhdellä ihmisellä on vähemmän varallisuutta kuin toisella on maailman alusta lhtien ihanasti värisyttänyt typeryksiä ja tulee elähdyttämään heitä edelleenkin, sillä siunatuksi onneksi köyhyys ja kurjuus eivät ole absoluuttisia vaan suhteellisia, ja kriteerejä muutetaan tarpeen mukaan. Myös Vihreä vakavoitui vaatimaan eläketurvan parantamista – vanhuksille, jotka läkähtyvät eläkkeiden ja etuuksien runsauteen ja virallisen vanhustenhuollon tehokkuuteen, ja niiden seurauksena yksinäisyyteen ja lähimmäisenrakkauden puutteeseen.

Joskus muistettiin vihreä luontokin mainita ohimennen, ikään kuin hätkähtäen, pakkopullana, kuten Paloheimo terävästi huomautti. Elinympäristökysymyksia tuotiin esiin samaan sävyyn, ehkä hiukan vähemmän kuin vanhoissa puolueissa. Samoin kuin niissä elettiin unimaailmassa ja luultiin, että ympäristöä voidaan hoitaa hyvinvoinnin tavoitteiden ohessa. Ei jaksettu, haluttu nähdä, että elämää ylläpitävä ympäristö ja taloudellinen kasvu (oopperat ja kirjastomäärärahat) ovat toistensa pois sulkevia vaihtoehtoja, ne eivät esiinny samassa järjestelmässä, eivät ainakaan lähestulkoonkaan nykyisin väkiluvuin.

Monet niistäkin, jotka edes vaivasivat päätään perustason ongelmilla, uskoivat että jätteet häviävät, maapallon kuormitus kevenee ja luonto säilyy, kun jätteet puhdistetaan tai kierrätetään takaisin tuotantoon. He halusivat vaikka verta yskien vannotella itselleen, että uusiopaperi oli nerokas säästöratkaisu – vaikka he omin silmin näkivät, että tuotanto vain kasvaa jätepaperin osuudelta ja että metsäpohjilta siitä huolimatta revitään paperiksi jokainen puuntaimi jonka maa kykeneen työntämään. Ja lisänä kuormitukseen saadaan jätteiden keruun ja käsittelyn vaatima valtaisa kuljetuskalusto, väylästö, laitteisto, varasto-, käsittely-, ja uudelleenvalmistustilat, kaikki energiankulutuksineen.

Miksi vihreäkin uskoi tähän hölynpölyyn, vaikka hänelle suullisesti ja kirjallisesti valaistusta tarjottiin? Koska hän oli henkeen ja vereen länsimaisen kulttuurin kannattaja. Länsimainen ihminen ei ikinä suostu alentamaan mitään tuotantoa eikä vähentämään jätettä grammaakaan. Luopuminen, supistaminen on hänelle kuolemaa pahempi. Ahtaalle pantuna hän lopulta suostuu ottamaan jätteen, tutkii sitä, (nimenomaan tutkii, tutkimus on avainsana, tämän barbaariyhteiskunnan poppamies on tutkija, totemi tutkimuslaitos), pyörittelee sitä, kiikuttelee sitä paikasta toiseen (mieluiten mahdollisimman pitkiä matkoja maitse, meritse ja ilmateitse), jakaa sen osiin ja lopulta valmistaa siitä tarpeettomia uusiotuotteita turhien ja toivottomien alkuperäistuotteiden rinnalle.

Ohjelmaton Vihreä liike

Vielä ahdistavampaa kuin ajattelun laiskuus oli Vihreiden toimintatavoitteiden hervottomuus. Enimmille riitti "kysymysten esittäminen", liike oli keskustelukerho, ja niin pitikin olla. Koijärvi siirtyi nopeasti historiaan. Uusiin hankkeisiin ei löytynyt voimaa, vaikka monitoimikoneet ja asfalttijyrät joka kuukausi iskivät uuden koijärven kimppuun, napsivat kartalta viimeisiä pyhättöjä ikään kuin merisotapelissä upottaen viimeisiä yhden ruudun sukellusveneitä.

Liikkeeltä puuttui yrityskin esittää yhtenäinen poliittinen ohjelma. Yleiskokousten älytön enemmistö äänesti nurin jokaisen yhteisen julkilausumaehdotuksen, rivinkin mittaisen. Katselin ajelehtimista aikani ja panin merkille, että järjen tuikkuja sittenkin tuikahteli siellä täällä: ehkä ne sittenkin voisi vetää yhteen? Olihan vihreä filosofia joka tapauksessa jäljellä, muuttumattomana, ja sen tarjoama vaihtoehtoinen maailman malli ehdottoman johdonmukainen ja yksiselitteinen.

Niin laadin sitten liikkeelle 20-kohtaisen yhteiskunnallisen ohjelman, puolueohjelman kaltaisen, joka käsitti kaikki keskeiset toimialat rahataloutta, tiedepolitiikkaa, perhepolitiikkaa ja ulkomaansuhteita myöten. Se on suppea, mutta ohjeistona riittävä kaikkia päivänkohtaisia yksittäisratkaisujakin varten. Se on tarkkuustyötä, tässäkin kirjoituksessa lueteltujen vihreiden filosofien ja ekologien tekstien sovellutus yhteiskunnan arkitodellisuuteen. Se on sisäisesti johdonmukainen, toinen kohta ei lyö toista korvalle, ja suurissa linjoissa perusasettamuksistaan – eloonjäämisen vaatimuksesta, elämän ja sen moninaisuuden kunnioittamisesta – lähtien vastaansanomaton. Tulkinnanvarainen on ainoastaan se kustannusten taso, jonka arvioin (vähenevän väkiluvun kulloisellakin tasolla) luonnon kantokyvylle mahdolliseksi, tästä puuttuu yhä edelleenkin tarkkaa tietoa. Koko muutoksen taso on ohjelmassa vielä ilmeisen riittämätön, siinä vielä säilytetyt ympäröivän itsemurhayhteiskuntamme piirteet ovat pitkällä tähtäyksellä varmastikin kestävälle luonnontaloudelle sietämättömiä. Selvin arviointivirhe ohjelmaan pääsi syntyvyyden rajoittamisen keskeisessä kohdassa, siinä esitetyn kaksilapsisuuden sijasta yksilapsisuus Kiinan malliin on ylimenovaiheessa vuosikymmenien ajan välttämätön. Kaiken kaikkiaan ohjelma on siloiteltu kompromissi, koska tarkoituksena oli että jokainen itseään vihreäksi nimittävä voisi sen hyväksyä. Radikaalimmat muutokset seuraisivat sitten perässä.

Kortit lopullisesti sekaisin

Ohjelman perinpohjin hämmentynyt vastaanotto oli murheellinen osoitus siitä, kuinka useimmat vihreät eivät olleet lainkaan edes miettineet, minkälaiseen elämäntapaan ja kulttuurin muotoon elämän säilyttämisen vaatimus johtaa. Nekin jotka olivat lukeneet ekologeja ja futurologeja olivat ulkoa päntänneet heidän yleisiä lauselmiaan, niveltämättä niitä mitenkään suomalaisen yhteiskunnan todellisuuteen. Oli aika alentavaa nähdä, miten vähän ihmiset vaativat itseltään älyllisesti, minkälaisten loogisten ristiriitojen ja kuperkeikkojen viidakon he kaikessa rauhassa antoivat rehottaa aivoissaan, miten paljon sovinnaisia kliseitä ja vääriä tabuja samaan päähän mahtui. Elämän säilyttäminen ja kunnioitus oli huulilla, silti niiden kanssa kaikkein drastisimmin ristiriidassa olevat arvot kuten demokratia tai yksilönvapaus olivat myös pyhiä tai pyhempiä. Väkivaltaa ei elämän puolustaja saanut käyttää missään nimessä, vaikka koko ajan valtion ja elinkeinoelämän piiloväkivalta niitti elämää lakoon kuin heinää. Voimassaolevaa lakia piti ehdottomasti kunnioittaa, vaikka juuri lainsäädäntö niittaa napin tarkkuudella pakkopaidaksi kiinni taloudellisen kasvun ja tuhon, vaikka juuri vallitseva lainsäädäntö on vihreyden vihollinen numero yksi.

Vieläpä Erkki Pulliainen, jonka ekologinen tietämys ei koskaan ole yltänyt yksityiskohdista kokonaisnäkemykseen, sekaantui täysin ja ilmoitti, ettei voi hyväksyä ohjelmaa; hänen ohjelmanaan on ekologinen humanismi. Riviäkään sellaisesta ohjelmasta ei ole nähty, eikä tulla näkemäänkään: käsiten on silkka älyttömyys, samantapainen kuin kapitalistinen kommunismi tai keskitetty haja-asutus tai asfaltoitu aarniometsä.

Vihreillä oli nyt ohjelmaehdotus, jonka jokainen virke oli vihreistä prinsiipeistä johdettu – ja vihreät hajosivat kuin varpusparvi haukan tieltä.


(...)

Elämänsuojelun liitto

Elämänsuojelun liiton toiminta-ajatus oli enemmän kuin hyvä. Tarkoitus oli täyttää valtakunnan kaikkein huutavin puute. Piti koota kaikki elonjäämisopillinen asiantuntemus ja yhdistää koko maan vastuuntuntoinen sivistyneistö vastarintaliikkeeksi kasvun ja kilpailun kuiluun syöksyvässä yhteiskunnassa. Oli tekeillä suurten linjojen ja pitkän tähtäyksen varjohallitus, ylätason neuvoa antava elin sekä julkista sanaa varten että päivänkohtaisissa nappulaleikeissä rämpivälle valtiovallalle – ja samalla vihreällekin eduskuntaryhmälle.

Liitto lähti alusta alkaen menemään vikaan. Hervottoman emoliikkeen maine varjosti, vastuuntuntoinen sivistyneistö ei liikahtanut suurin joukoin. Jokunen osallistuva biologi (Järvisen, Leikolan, Mikkolan, Suomisen muistan) ja kirjailija (Pulkkinen, Syrjä...) lähestyi, samoin vanhat viisaat Matti Kuusi ja Urpo Harva, filosofit Saarinen ja Pietarinen, lääkärikaarti kasvoi. Mutta he olivt paremminkin vasta kuulolla – tulisiko tästä jotakin – omantuntonsa kauhistavassa maailmantilanteessa vastentahtoisesti pakottamina, eivätkä hakeutuneet liiton johtoon, jossa ekologinen näkemys jäi sittenkin onnettoman vähäiseksi. Hallitukseen tuli henkilöpulassa monia, joilla oli suppea humanistinen, ihmiskeskeinen maailmankuva, suoraan 1800-luvulta.

Nämäkin kokoukset, joihin kovin hankalasti matkustelin ympäri maata, olivat pyöreän nollan arvoisia. Niissä ei puhuttu eikä tehty mielettömyyksiä kuten Vihreän liikkeen yleiskokouksissa, niissä ei tehty mitään. Niissäkin käsiteltiin omaa organisaatiota ja sen taloutta ja suhteita Vihreään liittoon. Ulos maailmaan suuntautuva toiminta oli joutavaa puuhastelua, muovikassilinjalla. Liiton tarkoitusperien mukaiset aloitteet torjuttiin pelästyksen vallassa. Paloheimo puheenjohtajana oli täysin halvaantunut, hänen kirjojensa suuret linjat uinuivat syvällä aivojen poimuissa.

On ihmeellistä havannoida Homo sapiensin käyttäytymistä tällaisissa yhteisöissä. Olen kerran istunut kalastusalan komiteantapaisessa. Sen toimeksianto oli suppea vähäpätöisyys, Elämänsuojeluliiton maailmoja syleilevä, mutta kummassakin oli ilmapiiri aivan sama ja kummassakin jokainen päätös meni päin mäntyä. Aivan samalla tavalla yksilöinä, erilleen otettuina järkevät ihmiset – eräät jopa fiksuja – muuttuivat eri olennoiksi, varovaisiksi, ei ainoastaan toisten huoneessaolijoiden, vaan kaikkien kuviteltujen ulkopuolisten tahojen ja kotitonttujen ja riihitonttujen kuviteltujen tunteiden loukkaamista aavisteleviksi pälyilijöiksi. Suomalaiselle ominainen alamaisuus kukki hulmuten. Meillä oli hallituksessa aarre, sosiaaliantropologi Matti Sarmela, jonka omat julkaisut ihmisen paikalliskulttuurien rikkaudesta (luonnon rikkautta nekin) ja tiivistyvän maailmanlaajuisen yhtenäiskulttuurin hirvittävästä köyhtymisestä tarjoavat verratonta kielellistä loistoa ja tulta ja tappuraa ja järkyttävät lukijansa. Mutta kun Sarmela kirjoitti liiton nimissä julkilausuman tai esittelylehtisen sanamuotoa, se oli ympäripyöreä niin että lukijan silmät alkoivat lupsahdella jo toisesta virkkeestä. Kuinka lämmintä sielujen sympatiaa tunsinkaan niissä kokouksissa Komsin Villeä kohtaan, joka nukahteli kuten kaikki muistavat tyhjänpäiväisissä valiokuntien istunnoissa.

Presidentinvaalien alho

Omalle sinisilmäisyydelleen joutuu aina jälkeenpäin päätään pudistelemaan. Kaikkien kuvattujen kokemusten jälkeenkään en sittenkään osannut edes kuvitella mahdollisuutta ettei "vaihtoehtoliike" Vihreät asettaisi omaa vaihtoehtoista presidenttiehdokasta. Mutta niin vain oli tämäkin mahdollisuus kyllin huimaava toteutuakseen. Eri vihreät tekivät hajanaisia tunnusteluja ja nimesivät yhteensä ainakin viisikymmentä kandinaattia, mutta toinen ehdotti ja toinen torjui, ja lopulta se vähä, mitä Vihreiden vaahtokuplasta oli jäljellä haihtui ilmaan. Suomi sai jälleen presidentinvaalit, joihin ajattelevalla ihmisellä ei ollut mitään toivoa osallistua. Viisi keskenään identtistä kasvun ja kehityksen apostolia ja elämän murhaajaa, selviä kriminaaleja koko kopla. Väyrynen heistä onnistui sisällyttämään puheisiinsa ympäristön- ja elämänsuojelun yleisiä lauseita, sinänsä tärkeitä, oikeita ja virheettömiä. Mutta jokainen kotimainen koetinkivi ­– Kessi, Vuotos, Pudasjärvi, Pohjan Sellu – paljasti saman miehen puhdasveriseksi panssarilinjan terroristiksi, kuten hän oli ollut kaikki vuotensa ennen oppositioon joutumistaan.

Jotta tuho olisi täydellinen, toinen puoli vihreitä levisi sitten näiden kasvuyhteiskunnan presidenttiehdokkaiden taakse, kuka Kivistön, kuka Väyrysen, kuka Koiviston. Yliluonnollista, absurdia oli ekologien Pulliaisen ja Paloheimon ilmoittautuminen suurteollisuuden ja pankkien lipunkantajan Mauno Koiviston valitsijaehdokkaiksi. Lohdutti enää vähän, että Soininvaara, Haavisto, Könkkölä, Komsi ja moni muu eivät lähteneet tähän ilveilyyn.

Viimeisimmän vaiheenpuolueenperustamistohina, sotkuistakin sotkuisampi vyyhti, kärsivällisen lehdistön kestoaihe niin kuin Libanonin sota, ei ole enää kiinnostava missään mielessä. On jo samantekevää, tuleeko yksi vai viisi puoluetta tai kommandiittiyhtiötä, kun sisältö puuttuu. Matti Pulkkinenkin näkyi kyselevän, mikä voisi olla Vihreän liikkeen anti ja sanottava, jollei se ole ihmisen ja vihreän luonnon suhteen korjaaminen. Mitä ihmisten keskinäisten epäkohtien korjailuun voi enää lisätä sellaista uutta ja omaa, jota erikarvaiset sosialistit eivät jo olisi tuhanteen kertaan pitkin ja poikin vatvoneet? Ei pidä esittää kysymyksia, joihin kukaan ei osaa vastata.

Vihreä puolue epäilemättä jää olemaan, saattaa vaaleissa hiukkasen menestyäkin, sitä paremmin, mitä lähempänä sen kannanotot ovat sosiaalidemokraattien ohjelmaa. Mutta sen merkitys kuihtuvassa maailmassa on sama kuin sadan tuhannen muun yhdistyksen, jotka pitävän miljoonia kokouksia. Pikkuruiset ihmiset puuhaavat, loppuun saakka.

Lehdistön pölhöt kommentit

Vuosien kuluessa on lehdistö kirjoittanut Vihreästä liikkeestä paljon (ainakin yhtä paljon kuin elonkehän vaurioista ja tuhoutumisesta). Vihreät yleisesti valittavat kirjoitusten pahantahtoisuutta. Pitää paikkaansa, mutta sittenkin liikkeen hourailuun nähden sitä on pidelty silkkihansikkain. Mutta yhdessä suhteessa toimittajat ovat aivan harhapoluilla – kirjoittaessaan, että liike riitelee vain henkilöiden valtasuhteista eikä mielipide-eroista.

Tosiasiassa Vihreä liike on ollut aivan keinotekoinen kooste harmaita, punaisia ja vihreitä, joita ei kyllä yhdistä mikään muu kuin Suomen kansalaisuus. Sen pitäisi jakaantua ainakin kymmeneksi kääpiöpuolueeksi, jotta niiden yhtenäisyys olisi edes välttävä. Entä valtataistelu? Vallanhalu ei kyllä luonnehdi ainoaakaan liikkeen ihmistä. Sortumisen keskeisiä syitähän on juuri ollut, ettei tahtoa valtaan, todellisen vastuun ottamiseen ole ollut liikkeen millään sektorilla. Ja karrieristit varmaan osaavat hakea parempia tikapuita kuin pikkuriikkisen ja sekasortoisen joukkoliikkeen tai sirpalepuolueen. Ovathan yhteiskunnalliset vihreät kaikissa tapauksissa tuomitut jäämään isompien sosialististen puolueiden varjoon ja perusvihreät, jotka pyrkivät kyseenalaistamaan ihmisen herruuden maailmassa, todelliseksi sylkykupiksi kansan suurelle enemmistölle. Kaikkein surkuhupaisimmin karrieristin leima istuu Paloheimoon, joka kaikkien rettelöiden jälkeen väsyneenä ja ylirasittuneena tuo mieleen iltaisen pöllön, jota harakat ja räkättirastaat ovat koko päivän valvottaneet.

Maailma meni menojaan

Niin, Eero Paloheimo, sinä traaginen sankari, liian heikko ja arka todelliseksi vallankumousjohtajaksi, liian viisas ja filosofinen puoluepukariksi, liian rehellinen taktikoimaan, liian teräväkielinen saadaksesi tyhmyreitä joukkoosi, kaikessa sählännyt, kaikessa myöntynyt, kaiken vesittänyt, melkein kaikkien pettämä (myös minun), siviiliurasi uhrannut, alusta saakka mukana ollut (toisin kuin minä ja moni muu), sisupussina yhä jatkava (toisin kuin minä ja moni muu), ryvettyneenäkin vielä muita päätä pitempi – olisiko sinusta Vihreän liikkeen suosta nostajaksi?

Enpä usko. Mistä perimmältään johtui kaikki Vihreitten poukkoilu, hourailu ja tietämättömyyden itsevarjelu? Miksi vihreää vaihtoehtoa ei tullut, suunnannäyttäjien kokonaisesta kirjallisuudesta huolimatta? Miksi vihreät olivat sellaisia kuin olivat? Eivät liikkeen törmäilyyn ole viimekädessä syypäitä sen ihmiset, ei yksikään heistä, eikä sitä pysty nostamaan yksikään ihminen. Koko ilmapiiri, yhteiskuntailmasto tiukkuu tiurismia, terästä, betonia, lasia, lasersädettä ja piinsirua. Se tiukkuu peittelemätöntä, häpeämätöntä punamustaa kulutus-, keskittämis- ja kaupungistamisraivoa, Törsäystä isolla T:llä, loppurysäyksen vimmaa. Siinä maassa ja maailmassa kaikki vihreys on ohi, viimeiset vihreät kuin kala verkossa, kiduskannet viimeisiä vetoja haukkoen. Siinä maailmassa litistyisi Jeesus Nasaretilainenkin huomaamattomana hengettömäksi.

Kuulehan nyt suomalainen, veliseni siskoseni. Nyt menet ja ostat oivallisia optioita. Jos sinulla on lada, aja se suoraan päätä kaatopaikalle ja hanki kunnon ajokki, ei Suomen Kuvalehdessäkään aikoihin ole mainostettu alle 100 000 markan kärryjä. Pyri viettämään vuoden ikävät kuukaudet Havaijilla. Saat silti luvan tajuta, ettet enää pärjää Nauvon saarimajasi, Puulan huvilasi ja Aakenuksen kelokämppäsi varassa täällä kotohärmässä. Tarvitset Ilomantsiin sellaisen vähän kunnollisemman loma-asunnon, vierashuoneita, neuvottelutiloja, baarihuoneen, erkkereitä, eriöitä ja mitä niitä onkaan, pistä arkkitehti asialle. Äläkä Bahamalla poiketessasi enää pelleile vuokrapaattien kanssa, käy siellä tai täällä venemessuilla ja katsele kunnon jahti itsellesi. Ystävä kallis, ota pankista kulutusluottoa. Mutta älä pyytele pikkusummia, sinut nauretaan ulos, vasta miljoonasta ylöspäin laina lohkeaa varmasti.

Kaksi ikuista häviäjää, luonto ja tulevat sukupolvet, on hävinnyt viimeisen ottelunsa. Ihminen, typerin kaikista luontokappaleista, on pelinsä pelannut. Se on menoa nyt.

Kun Sääksmäen Saarioispuolen – Iittalan mahtava salo repäistiin kahtia ja Sääksmäen sillat rouhaistiin Rauttunselän yli vuonna 1963, eteni Vanajaveden nitistäminen huiman loikan. Vihdassaarten saariryhmä, jonka neitseellisyyttä Uittamon tila oli mustasukkaisesti vartioinut ja jonka uusi tie painoi alleen, oli silloin koko laajan Vanajavesistön suurin metsäinen saaristo ilman ainuttakaan lomakoppia. Yhäkin kun näen riekkuvan ilkeän ravintolan parkkikenttineen, muistan joka kerta ampuhaukan pesät eri vuosina eri kohdilla saaria, parkkipaikan kohdalla, ravintolasalin kohdalla, tielinjalla, ja kuulen aina haukkojen kiihkeän huudon korvissani.

Siinä maailmassa, joka kunnioittaa elämää, ihminen tulee salmen rantaan ja ehkä ottaa pienen veneen ja soutaa yli. Useimmiten hän jää rannalle, istuu kivelle ja katselee vesien välkettä. Hän tietää, että tulee talvi, jolloin salmen yli pääsee kävellen tai hiihtäen: pitkät kauppa- ja kyläilymatkat tehdään ja raskaat tavarat kuljetetaan talvisin. Siinä maailmassa vesi on vesi ja saari on saari, niillä on omat ehtonsa, joihin ihminen taipuu, ne eivät ole maata. Siinä maailmassa teräksen ja asfaltin vyöryttäminen järveen on suunnaton rikos. Järven surmaaminen on suunnattomasti suurempi rikos kuin pienen ihmisen surmaaminen.

Nämä teräs- ja asfaltti-ihmiset, nämä oliot, nämä epäihmiset, ovat kyltymättömiä. Nyt he ovat hioneet kyntensä, viimeistelleet ne uuteen raateluun. Nyt he aikovat halkaista salon ja järven uudesta kohdasta, murskata Pappilanniemen loputkin vanhat kuusikot, Lahisten petäjikköharjanteet ja muinaismuistona säilyneen pikku ihmeen, erämaisen Jylhänniemen. Ennen kaikkea he haluavat, että heidän teräshäkkyränsä olisi kolme kertaa edellisiä massiivisempi ja että se näkyisi peninkulman päähän myös itään, koko Vanajanselälle.

Petoihmisten maailmassa ei autonrenkaiden ulvontaan saa jäädä hetkenkään taukoa tai hiljaista sopukkaa, johon ulvonta ei ylety. Suurinta on silta, sillä vettä myöten ja vesistöä pitkin ääni kuuluu voimakkaimpana ja kauimmaksi. Heidän maailmassaan ei rekka-autojen jylinä lakkaa, lyhdyt kiiluvat, valokeilat leikkaavat yötä, kun turhaa, typerää, vahingollista tavaraa rahdataan. Ja ihmiset kiitävät loputtomina autojonoina harmaita asfalttiuriaan, vuosi vuodelta hermostuneempina, ahdistuneempina, katkerampina, kovasydämisempinä, rattijuoppoisempina, yhä useammin yksin kukin autossaan, yhä useammin kohti itsemurhaa.

En minäkään käsitä, en ollenkaan, kuinka olen hengissä tällaisessa maailmassa, hengissä Vanajan rannalla, räävityn Vanajan rippeiden rannalla. Mutta elossa olen, vielä tänään, ja vihaan näitä sillanrakentajia, raiskaajia, murhaajia ja kaikentuhoajia. Vihaan, vihaan ja vihaan, niin hillittömästi kuin ihminen ikinä voi ketään tai mitään vihata.

Olen kuvannut sarjan hävitystoimia luonnossa, keskitetysti, yhdeltä maatilalta ja kahdelta vuodelta. Esimerkit vaihtelevat, nämä kerrotut ovat minulle lopullisia, maahan kaatavia iskuja; mutta periaatteessa samanlaiset ovat tuttuja jokaiselle luonnonystävälle. Ennen kaikkea ne ovat siinä suhteessa tyypillisiä ja edustavia, että ne ovat aivan tuoreita. Luonnon lopullisen, joka mäensyrjään ulottuvan raunioittamisen voima ja teho kasvaa huikeaa vauhtia. Jos kaivinkone viime vuonna työnsi kauhansa miljoonaan mättääseen ja miljoonan kiven alle, se tänä vuonna kääntää ympäri viisi miljoonaa.

Puheet vihreistä aalloista, "heräämisestä" ja "asenteiden pehmentymisestä" näyttäytyvät maaseudun todellisuudessa hourupäiden kuvitelmina. Ne ovat lehtien palstantäytettä, eikä niistä jää mitään kirjoitusta Suomen pintaan. Ne ovat samanlaisia sirkushuveja kansalle kuin iltatorit, oopperajuhlat, MM-kisat, höyrylaivaregatat ja taidetallit – pintakiiltoa, kuplia, jotka tulevat ja menevät, jälkiä jättämättä. Todellisuutta ovat caterpillari, sähkövoimala, metsätraktori ja kemiantehdas. Niiden työ jää ja näkyy, ne käyvät käsiksi elämän perusteisiin.

                                                        *

Yleispätevyydestä on varmasti kysymys silloinkin, jos otan tarkasteltavaksi ihmisen kuvaamieni toimien takana. Muistan ja tunnen naapurini kovin hyvin entisiltä vuosilta. Hän on kaunis, pitkä ja vaalea hämäläinen, vielä nuorikin, minua kaksitoista vuotta nuorempi, ja terve. Hän on älykäs, aikanaan käynyt kunnalliskursseja ja johtanut nuorisoseuraa. Hänellä on hyvä emäntä ja vilkas pellavapäinen poika – niin pellavapäinen, että niskatukka lakin alla loistaa syyspimeällä tiellä valkeana suorakulmiona. Hän, tämä isä, on vakava ja työteliäs, ei polta, ei ryyppää sormustimellistakaan. Hän on kohtelias ja sivistynyt, tarvittaessa auttavainen. Muistan ikäni hänen ja hänen emäntänsä tehokkaan ja salamannopean avun, kun hevoseni muutama talvi sitten putosi railoon.

Aivan viime vuosina en enää ole juuri tavannut naapuriani. Kun hän tulee aamulla pihalle, hän kiipeää suojakypärä päässä ja kuulosuojaimet korvissa traktorin turvahyttiin. Traktori on kotimainen ja se ärjyy vielä viisi kertaa kovemmin kuin muunmerkkiset traktorit. On kuin maa aukeaisi joka kerta kun se käynnistyy. Hän ajaa sillä pääosan päivää, pelloilla ja metsissä. Hyvin paljon hän korjaa ikivanhoja peltoteitä, jotka yhä uudelleen upottavat yhä raskaampien koneiden alla. Joskus traktori ei pääse omin voimin ylös savivellistä. Silloin on kutsuttava naapurin traktori paikalle. Jyly kaksinkertaistuu.

Kun hän poistuu traktorista, hänellä on kädessä moottorisaha, joka rupeaa heti soimaan. Jos on katkaistava yksi tarvepuu, haetaan moottorisaha, käsisahaa ja kirvestä ei kaiketi enää ole. Se kuljetetaan traktorilla, ei käsikärryllä tai olalla, oli aikahäviö kuinka suuri tahansa. Kerran päivässä hän jauhaa viljaa eläimille. Kotitarvemylly on myös kotimainen, aivan uusi. Sen äänen kuulee kuuden kilometrin päähän ulapalle, toisten kylien taakse.

Kävelemässä tai pyörän selässä en näe naapuriani koskaan. Joskus hän käy kaupassa ostamassa varaosia tai elintarvikkeita, sillä tila ei tuota mitään omaan talouteen. Silloin auta ajaa lujaa, mutkapaikassa hiljennettäessä saatan erottaa silmien välähdyksen ja tervehtivän käden vilahduksen. Iltaisin isäntä hitsaa, hän korjaa päivän aikana hajonneita koneitaan ja tekee niihin lisälaitteita. Joka ilta, marraskuussa, tammikuussa, maaliskuussa, hitsausliekin loimotus näkyy pimeässä pihalleni. Naapurillani on silloin mainittujen varusteiden lisäksi silmäsuojukset.

                                                           *

Miksi tämä rakastettava ihminen järjestelmällisesti silittää hehtaari hehtaarilta luonnon pois tieltä? Miksi hän hävittää kaiken mikä on kaunista? Miksi hän vähentää, poistaa, sammuttaa elämää? Miksi hän tuhoaa maailman? Häneltä itseltään en voi kysyä, hänellä on kuulosuojaimet.

On totta, että yhteiskunta metsäveroineen ja monenmoisine pakkomääräyksineen on hengittämässä kylmää huurua hänen niskaansa. Ei ole pelkästään iloinen asia omistaa Hämeen ainutlaatuisimmat pähkinälehdot, jota eivät tuota pennin hyrrää, vaikka ovat verotuksessa ensimmäisen luokan metsämaata. Mutta sittenkin, tällä isännällä on kannattavan kokoinen maatila, jonka hän on saanut edullisesti, hän on myynyt rantatontteja, eikä hänellä ole velkataakkaa eikä moneen virkaveljeensä verrattuna taloudellista hätää. Kyllä hänellä vielä olisi liikkumavaraa.

Muistan naapurini elävästi neljävuotiaasta lähtien. Näky oli aina sama: pikkuinen pellavapäinen poika, yhtä pellavapäinen kuin hänen poikansa nyt, melkein isän housunpolvessa kiinni, kaikissa töissä ja askareissa, erottamattomina, hyvin usein hevonen kolmantena. Koulu erotti tämän kolmikon vain talvikausien päiväsydämeksi. Myös hänen kasvuympäristönsä näen ja kuulen muistini aisteilla, jokaista 40- ja 50-luvun pensasta myöten. Nykynäkökulmasta käsittämätön paratiisi: tuhansien haapojen havina, kilometrien vapaat koskemattomat rannat täynnä kuikan ja selkälokin huutoa, koskelopoikueita ja haukien kutua, kymmenien kottaraisten mustat pilvet kylän pelloille ja takaisin haapojen ja tervalepikoiden onkaloihin, tai toisten kolojen suilla liito-oravien suuret ihmettelevät silmät. Kovimmat äänet olivat isän komennot hevoselle, airojen kitinä, suuren lammaslauman sorkkien töminä haassa ja kahdesti päivässä heleä laulu "tse-lehmät-tsee, tse-lehmät-tsee".

Niin, kotiympäristössä olen tuntenut hänet koko hänen ikänsä, itse kasvanut paljolti samasta mullasta. Mutta en ole päässyt mukaan näkemään, mitä hän on imenyt koulusta, armeijasta ja maamieskoulusta, enkä pääse hänen ja ammattilehtien, enkä hänen ja television väliin. Tulokset näen ja ymmärrän, että avain arvoitukseen on ajassa, ajan hengessä. Hänkään ei ollut kyllin voimakas, hän antautui, hän on maatalousneuvojan, Kemiran, Hankkijan ja metsäteollisuusneuvojan uhri. Avain arvoitukseen on turvahytissä ja kuulosuojaimissa. Hän on avaruusmies, täydessä sotisovassa. Hän ei ole enää mukana tässä maailmassa, hän ei koko kesänä kuule käen kukuntaa lasikupunsa sisään, hän näkee sieltä metsän samalla silmällä kuin peltosarankin. Siinä on viljeltävä yhtä, ja tuottavinta, kasvilajia, muu vihreä on  rikkaruohoa ja pois myrkytettävää. Villieläimiä ei hänellä ole. Ja vihdoin umpeutui kehän viimeinenkin rako, kotieläimet lakkasivat olemasta. Talon teurasmullikat eivät nyt enää näe päivänvaloa elämänsä aikana, ne ovat lihakimpaleita. Jos ne pääsisivät pihalle, ne liikkuisivat, ja tuotos rehuyksikkö kohti alenisi. Se on mahdotonta.

                                                        *

Ajatukseni kiertävät usein kehää vastaamattoman kysymyksen ympärillä. Tajuaako kivettyneeltä vaikuttava luonnonvarain hyödyntäjä toimiensa seurauksia, edes hetkittäin? Onko robottikuoren sisällä vielä tunteva ja oivaltava olento? Minä pelkään naapurin pikkupojan puolesta, tuon pikkupojan, joka niin harvoin tapaa isäänsä, joka istuu yksin turvahytissään. Pelkään hänelle jäävän maailman julmuutta ja tyhjyyttä, pelkään ettei hänelle jää mitään maailmaa. Ajatteleeko hänen isänsä sitä koskaan?

Mikä on tämän maailman kovakasvojen sielunelämän todellisuus? Joskus, kun olin vielä jotenkin voimissani, olisin halunnut yrittää keskustelua jonkun tällaisen Kari Kairamon tai Jaakko Ihamuotilan kanssa. En tarkoita, että hän minulle toistaisi ne vähämieliset liturgiansa kansainvälisen kilpailun haasteesta ja nykyajan vaatimuksista, jotka hän antaa joka viikko sanomalehdille. Olisin yrittänyt porautua hänen sokeutensa alle, saada hänet uskoutumaan ja kertomaan, miten hän todella hahmottaa maailman nykyisyyden ja tulevaisuuden. Mutta ei sellaista tapahdu, eivät pyöveli ja mestattava keskustele elämän tarkoituksesta ennen teloitusta. Ei maailma ole sellainen, maailmalla on sääntönsä. Tuhoaminen tapahtuu sääntöjen mukaan.

Siksi minun on haparoitava otaksumien ja päätelmien varassa. Nämä yksilöt ovat perheenisiä, puolisoita, normaaliälyisiä, jopa normaalia älykkäämpiä. Heidän on pakko, ainakin väläyksittäin, jonakin hiljaisena hetkenä (mutta onko heillä?, kesähuvilalla?, matkalla lentokoneessa?), nähdä itsemurhat, ihmissuhdeverkon murentuminen, ihmisten muuttuminen ajelehtijoiksi. Kyllä he pohjimmiltaan tuntevat, että ihmisen perustarpeita ovat työnteko koko ruumilla ja sielulla, puute, ponnistelu ja omien kätten aikaansaannokset, että ilman niitä, ja ilman levon hiljaisuutta ja yön pimeyttä, elämä luhistuu. Ja kyllähän hekin näkevät, lentokoneestakin, kuinka maa muuttuu kuun maisemaksi.

Mutta he karistavat tämän todellisuuden kuin paarman otsaltaan. Sosiobiologinen teoria, jonka monet havainnoitsijat, minä muiden muassa, ovat kukin tahoillaan samanaikaisesti oivaltaneet, katsoo hillitsemättömän kasvun ohjelman, ja sitä myöten lajin itsetuhon, sisältyvän ihmisen geenivarustukseen. Eikä sitä teoriaa ole kumottu, se näyttää olevan luonnonlaki siinä missä painovoimalakikin. Siksi nämä pöyryt, palmgrenit, lindblomit, tiurit, kouri ja ahtialat tilaavat metsäbotnioita, ohjuksia, ydinvoimaloita, hawkhävittäjiä, tietokonejärjestelmiä. He eivät tyydy, ennen kuin metsäautotie on metsäautotiessä kiinni, parkkikenttä parkkikentässä ja öljysatama toisessa öljysatamassa, he vahvistavat rannikkotykistöä, koska se on jäänyt jälkeen ilmapuolustuksesta, ja sitten ilmapuolustusta, koska se on jäänyt jälkeen rannikkotykistöstä. He rakentavat sillan Paatsjoen yli, jo senkin takia, että sen yli ei vielä ole siltaa, ja siksi, että sen takana Inarijärven vuonojen lomassa ovat lymynneet Suomen viimeiset aarniometsähehtaarit; ne pääsivät unohtumaan sinne jatkosodan rajanvedon ja rajavyöhykkeen aiheuttamassa sekaannuksessa, se oli lipsahdus, viimeinen, ja se korjataan.

He eivät tälle kaikelle, itselleen, voi mitään, he ovat eläimiä, sopuleita, sopuliakin sopilimaisempia. Heiltä puuttuu kyky pysähtyä, saati kääntyä takaisin, he osaavat vain yhden liikkeen ja suunnan, eteenpäin puskemisen. He eivät kykene, koskaan, hylkäämään konetta, tuotiin heille millainen häkkyrä tahansa. Jos se vain toimii, on täysin yhdentekevää, mitä se tuottaa, louhii, leikkaa, häärii, käärii. Se otetaan käyttöön, sille tehdään halli, tai se päästetään maastoon. On fraasi, ettei ihminen ole koneen herra, vaan kone ihmisen. Valitettavasti se on samalla luonnonlaki, sekin.

Entä jos he sittenkin riuhtaisisivat irti, lopettaisivat, tai edes hiljentäisivät? He lentäisivät kuin märkä kinnas johtokunnastaan ja hallintoneuvostostaan, uudet Teknillisestä tai Kauppakorkeakoulusta valmistuneet lyijysilmäiset rynnistävät nuoret eläimet kierähtäisivät heidän tuoleilleen. Sellaiset, jotka jo pikkupojasta ovat kulkeneet näkemättömin silmin linnunpesän ja mansikkamättään ohi, räpläämään pienoisradioitaan ja mopojaan, ja keränneet kamarinsa seinälle Keijo Rosbergin kuvia.

Siksikin Kairamot jatkavat. Ja heidän pokerinsa pitää. Metsäteollisuuden Yrjö Hassi vaatii julkisuudessa Rovaniemen piirimetsänhoitajan erottamista. Ja kuitenkaan tämä Vaara ei puhu puiden ja kukkien säästämisestä ja luonnosta mitään, hän pyrkii vain työvaltaisemmin, pehmeämmin keinoin samaan tulokseen kuin Hassi, metsien äärimmäiseen hyväksikäyttöön. Hän uhmaa vain konetta ja rationalisointia, ja se jo riittää kuolemansynniksi. Mutta jos joku kurottaisi päätöksenteon eteisportaalle jyrkemmin muutosohjelmin, käytettäisiin kovempaa kättä. Pohjoismaisen demokratian tyrannit eivät käytä kovempia (ja kalliimpia) menetelmiä kuin on tarpeen, useimmiten riittää vaikenemisella tai pilkanteolla vesittäminen. Mutta alta löytyvät kyllä Pinochet ja Idi Amin, jos vastarinta kovenee, näyttää ylettyvän hipaisemaan heidän ympyröitään.

                                                     *

Tapasin keväällä Vihreiden kansanedustajan Ville Komsin ensi kerran. Hän oli viehättävä ja rehellinen ihminen, suloinen lapsi. Keskustelimme paljon, vain pieni osa mahtui televisio-ohjelmaan. Meilla oli kokonaan erilainen elämänkatsomus. Hän uskoi hellyttävään puheeseen ja suuriin silmiin. Häntä kiehtoi orkesteri, joka soitti Titanicin vajotessa syvyyksiin. Hän olisi halunnut olla mukana orkesterissa. Minusta olisi pitänyt seistä matkustajakannella, yrittää lävistää pimeyttä ja tarkistaa, ettei kapteeni ohjaa väärin. Kun jäävuori olisi tullut näkyviin, olisi pitänyt rynnätä komentosillalle, lyödä sokea tai hullu kapteeni esikuntineen syrjään, vaikka ruumiina, ja kääntää ruoria.

Komsia ei teknotyranni pelkää, häntä hän taputtaa olalle. Komsi on päätöksenteon alimmalla askelmalla, mutta hampaaton. Minäkin olen vaaraton, olen ulkopuolella, ohi, ja pian poissa. Ja hampaani ovat aina heiluneet, en minä totta puhuen olisi itse rynnännyt komentosillalle. Minä olisin jäänyt rannalle lähtijöitä varoittelemaan, kiihkeästi, mutta kuuroille korville. Tai jos olisi pakotettu mukaan, olisin jo satamassa hypännyt mereen.

Ei ole armottomampaa vuorenseinämää vastassaan kellään kuin vihreillä. Ei riitä edes teoriassa enemmistön saavuttaminen. Koneisto, yhteiskunnan rakenteet, koneet ovat olemassa. Niitä käyttämään riittää kymmenen tai viisi prosenttia väestöstä, isopyörä pyörii, se on melkein ikiliikkuja. Muu kansa pystytään ruokkimaan, pitämään hengissä "työvoimareservinä", oheisväestönä, liikaväestönä, termejä riittää. Ja kaikesta huolimatta: jos jossakin olisi, tai jossakin olisi syntymässä, tahmeuden keskeltä kurottumassa, edes äärimäisen pieni äärimmäisten vihreiden äärivähemmistö, joka todella ottaisi mittaa teknotyranniasta, yrittäisi sittenkin kumota sosiobiologian lainalaisuudet, olisi lepattava toivon häivä jäljellä.

Omasta voimattomuudestani, siitä, että minulta on usko ja toivo kadonnut, saan todistuksen unistani. Nuorempana näin painajaisunia, mielikuvitusunia. Putosin jyrkänteiltä, omaiset kuolivat, koulunkäyntini mitätöitiin, jouduin aikuisena aloittamaan alusta ensimmäiseltä luokalta. Vuosiin en ole nähnyt painajaisunia. Uneni ovat aina todellisuudesta, tutuilta olemassa olevilta paikoilta, useimmiten kotipiirissä, jotka ovat joutuneet teräsmyrskyn kouriin. Koskaan en voi panna vastaan. Herään vapisten ja tyyny litimärkänä. Herääminen ei tuo mitään helpotusta. Ne ovat teräsmyrskyn kourissa.

Kun kuolen, jää huulille pyörimään sama ainainen kysymys: minkä tähden. Miksi ihmiskunnassa on aina sama vastakkainasettelu ja sama koostumus? Lajin aamuhämärästä alkaen ahertaa tämä vähälukuisten tuholaisten, perustan nakertajien viides kolonna, nämä Edisonit, Bellit, Gutenbergit, Wattit ja heidän kumppaninsa. Ja kautta aikojen on vain muutama harva näkijä, joka kavahtaa kehruukonetta, polttomoottoria, sähkön valjastamista ja mikroprosessoria, tajuaa, että ne tekevät meistä lopun, askelma askelmalta. Ja miksi suuri viaton enemmistö aina, vääjäämättömästi, valitsee näistä vähemmistöistä edellisen, lumoutuu siitä ja seuraa sitä?

Näin pitkälle minä suurin piirtein ymmärrän, nämä sosiobiologiset lait. Kullakin lajilla on geenivarustuksensa, geneettinen koodinsa. Ihmislajilla se on tällainen. Mutta perimmältään minä en ymmärrä. Elämä on maailmankaikkeudessa, sen hurjimpana ilmiönä, sattumien summana syntynyt todennäköisesti vain yhdellä planeetalla. Satojen miljoonien vuosien aikana siellä kehittyy miljonien eliölajien, muotojen, liikkeiden, värien, tunteiden huikaiseva kudelma. Sitten joukosta työntyy yksi laji, joka tekee kaikesta silppua, sen jälkeen tyhjyys, kaikki poissa, paitsi kivet ja metallit. Biologi tietää, että mitään tarkoitusta ei ole, paitsi ihmisen pääkuoren sisällä. Siellä pääkuoren sisällä minä äärettömän typerästi ja epätieteellisesti kyselen: miten tämä on mahdollista?

Lapsuuden kesäkotini ja nykyinen asuntoni sijaitsevat runsaan kilometrin päässä toisistaan. Niitä yhdistävää polkua ja kärrytietä olen kävellyt, pyöräillyt ja hiihtänyt vuoden tai kahden vanhasta läpi elämäni joka vuosi, kahta tai kolmea jatkosodan mierolaiskesää lukuun ottamatta, satoja ja tuhansia kertoja. Puolet matkasta se polku kiertää korkean mäen alitse. Se mäki oli satumainen, ei yksin minun mielestäni, vaan kenen tahansa luonnonystävän mielestä. Koko lakea hallitsi mäyrien kaupunki, suurin missään Suomessa näkemäni, puolen hehtaarin alalla kymmeniä koloja uskomattoman tuuheiksi ja korkeiksi lannoitettujen kuusamien ja taikinamarjapensaiden piilossa. Mäkeä peittivät sakeat haavikot ja visakoivut, mutta tilaa riitti kilpikaarnapetäjille, pähkinäpuille ja kuusillekin. Lehdokkeja rinteet tuoksuivat valtoiminaan. Lintuparatiisina mäki oli huimaava, pelkkää mustapääkerttujen huiluttelua, pikkutikkojen ja käenpiikojen kiikitystä. Mäestä löysin elämäni ensimmäisen kuhankeittäjän pesän, siellä varttui kuivalatvaisessa koivussa Päijänteen länsipuolisen Suomen viimeinen tunnettu valkoselkätikkapoikue. Mäen reunoissa pesi tuulihaukka, uuttukyyhky, lehtopöllö, yhtenä vuotena lehtopöllö hautoi sitkeästi yksinäistä telkän munaa. Aurinkoisella lappeella kierivät vuorenvarmasti kesästä toiseen sirittäjien hopearahat, vuonna 1952 lämpöaallon heittäminä jo varhain huhtikuussa, varhemmin kuin koskaan missään, ennen taikka jälkeen. No, noita muistojen yksityiskohtia olisi rajattomasti.

Polun pientaret mäen alla, lounasta kohden, olivat minun elämäni kukkaketoja. Missään ei helottanut yhtä paljon neilikoita, päivänkakkaroita, kurjenkelloja, eikä mistään löytänyt niin varhain keväällä auenneita sinivuokkoja. Kesä-heinäkuussa piennar välkkyi mansikoista, syyskuussa kivenkyljet olivat vaihtuneet hohtaviin puolukkaterttuihin. Mansikat muistan  – ja näen ne, kun suljen silmäni – yhtä kaukaa sotavuosien takaa kuin kukatkin, niin kaukaa kuin muisti ulottuu, neljä- tai viisivuotiaasta. Paluumatkalla kotipihaan oli siihen aikaan pula käsistä, piti saada kulkemaan pari kimppua silloista lempikukkaani niittynätkelmää, kolmas ruskoapilaa, neljäs peurankelloa, ja mansikkamuki.

Poimijaa ei pelottanut, vaikka piennarmättäällä joskus torkkui keränä siniharmaa kyy ja vaikka vanha Eklundska ei ikinä kulkenut polkua ilman mäen kulmaan varaamaansa vahvaa käärmekeppiä. Eklundskan varoitukset jatkuivat kyllä hellittämättä vielä kaksikymmentä vuotta sen jälkeen kun kukat jo enimmäkseen saivat jäädä kimputtamatta. Mutta poimijasta oli tullut merkillinen metsissä makailija ja nukkuja, joka tarvitsi jatkuvaa ohjausta. Tämän mäen lähimaillakaan ei saanut – eikä sen puolen mieluiten missään muuallakaan ulkosalla – torkahtaa pitkälleen, jos mieli välttää käärmeen luikertelua suusta sisään ja sitä myöten varmaa kuolemaa. Mutta yhtä kieltoa ei tarvinnut toistaa, paikkakunnan ainoita kulleroita ei saanut poimia, niitä oli vain muutamia, ja ne olivat isäni istuttamia. Nekin loistivat sitkeästi joka vuosi paikallaan vuosikymmeniä.

Kaksi vuotta sitten mäkeä paartava polku, joka välillä oli hienovaraisesti levitetty pikkuauton mentäväksi, otettiin tehokäsittelyyn. Kävi niin kuin Suomessa käy: yhtäkkiä eivät samat ihmiset, samat autot ja samat traktorit sovi sille tielle mitä ne ovat ennen kulkeneet. Niinpä ajettiin soraa, soraa ja soraa, ja molempiin äyräisiin iski kaivinkone. Mäen puoleiseen pientareeseen ei ojaa syntynyt, mutta kivet käännettiin kumminkin ympäri, sammalpuoli allepäin, puut ja pensaat työnnettiin nurin, juurakot ylösalaisin, ja loppu maa mustalle muralle.

Toissa ja viime talvena metsänomistaja sitten ahkeroi mäen metsänhoidolliseen kuntoon, niin hyvin kuin nykyaikaisella moottorisahalla ja traktorilla pystyy. Mäki on nyt lähes tunturina. Siinä on siellä täällä pieniä kuusia, joitakin nuoria suoria koivuja ja yksi unohtunut pikku haapa. Pähkinäpensaatkin on raivattu pois maata myöten. Linnuista näyttää olevan jäljellä metsäkirvinen, kaksi tai kolme peippoa, pajulintua ja punasiipirastasta, ja uutena västäräkkipari. Metsästä lähti monta autokuormaa mäntytukkia, mäntypaperipuuta, kuusitukkia, kuusipaperipuuta, vanerikoivua ja lehtipaperipuuta. Eniten kuitenkin hakepuuta. Lukemattomien haapojen, tuomien, pihlajien ja känkkyräkoivujen ryökkiöpinot vyöttävät mäen koko puolen kilometrin matkalla. Metsäliitto osti ne ja ne piti käyttää Toijalan lämpökeskuksessa. Toijalan lämpökeskus ei ruvennutkaan käyttämään haketta, ja puut, jotka piti hakea pois puolitoista vuotta sitten, makaavat yhtä mäensyrjan peittona, ja siihen ne taitavat jäädä.

                                                          *

Kun tullaan tietä myöten tälle naapuritilalleni, josta oma mökinpaikkani on lohkaistu, metsätie putoaa viehättävästi kallioimarteisten jättisammalkivien lomitse varjoisaan solaan, jota reunustaa vanha hopeanharmaa lammasaita ja entisen veräjänpaikan molemmin puolin mahtava haapa ja suuri kuusi. Mutta tämähän on kuvittelua, haapa ja kuusi lähtivät siitä kevätkesällä ja luhistivat mennessään riukuaidan. Parikymmentä metriä eteenpäin aitovierellä kasvoi mieleenjäävänä nähtävyytenä korkealta sammalkivelta eri suuntiin ojentautuen kolme lehmusta. Niistä jäi kaksi pystyyn. Ehkä siinä oli kaikua vanhanisännän periaatteesta, jonka hyvin muistan, että niinipuu on rauhoitettu puu. Mutta toisaalta lehmus on myös vaatimatonta polttopuuta, ja lehtipaperipuu menee nykyisin vain tyrkyttämällä kaupaksi. Joka tapauksessa kolmas haara oli katkaistava, sillä metsänhoito-opas sanoo, ettei puita ikipäivänä saa kasvaa useampia vierekkäin. Pian lehmuskiven jälkeen kääntyykin lyhyt tienpätkä omaan pihaani. Pihatieni kupeeseen oli myöskin iskeytynyt niinipuita, pensasmaisten lehmusten tiheä ryhmä, jota tietä tehdessä kovin varjeltiin. Se oli vihreääkin vihreämpi, lehmuspensaan kanssahan ei tässä maailmassa kykene vihreydessä kilpailemaan muu kuin metsäimarre. Jos pihalleni ajoi pyörällä, lehmuksen höyhenenpehmeät lehdet hyväilivät poskia, jos autolla, ne läpsyivät tuulilasia viistäen. Kesäkuun jälkeen paikalla oli risukasa ja kaksi kynittyä peukalonvahvuista lehmuksensoiroa, joissa on lehtinippu latvassa neljän metrin korkeudella.

Oli kotiteitteni varsilla muitakin ihanuuksia. Suuren heisipensaan – ainoan näillä tienoilla – ylellisen upeat punaiset marjatertut puimalan kupeella olivat sellainen väriläiskä marraskuun maisemassa, että siltä täytyi käydä varta vasten hyvää mieltä ja rohkaisua hakemassa. Heisipensas runnottiin maan tasalle jo viime vuonna, se kasvoi ojalinjalla. Oja ei sitten tosin siihen asti ulottunut, mutta linjalla kuitenkin. Lähellä puimalaa tieni kulkee päärakennuksen ohi. Pihakujan kulmassa kasvoi pihapiirin ainoa koivu, kevään jälkeen siitä on vain hyvin matala kanto jäljellä.

                                                          *

Palaan vielä alussa kuvaamaani mäyrien, lintujen ja kukkien mäkeen. Pitkän aikaa kulku siihen suuntaan oli minulta lukossa, en kyennyt voittamaan itseäni. Sitten oli pakko murtautua ulos häkistä, ajoin pyörällä niin lujaa kuin pääsin sivuille katsomatta, silmät tiukasti tienpinnassa. Jatkuvasti puhelin itselleni: sinä totut, kyllä sinä totut, koeta kulkea sitä yhä uudestaan, se on kerta kerralta helpompaa. Ja minä totuin, vielä, jotenkin; hymy ei kyllä enää palannut. Mutta koetin ajatella, että niille alle puolen metrin levyisille vihertyville kaistoille, jotka tietä nyt reunustavat, toinen puupinovyön ja tien välissä, toinen heinäpallon ja tien välissä, olisi pakko työntyä muutama kukka ajan mittaan. Sitten minä taas kuljin siellä, kävellen, kesäkuisena päivänä, ja näin, että isäntä matkalla kauranorassaroilleen oli huolellisesti myrkyttänyt nämä molemmat vihreät kaistaleet. Muutama keltainen leinikki oli saanut kukkansa esiin ja retkotti kihartuneena ja kuolleena.

Pääsin jotenkin kotiin ja tunsin, että nyt en enää jaksa. Tuijottelin enkä päässyt ylös sohvalta. Ei ollut, eikä ole, enää kysymys kyynelehtimisestä eikä itsesäälistä, vaan jääkylmästä tilinteosta elämän kanssa. Minä tiedän ja tunnen, että minulla ei ole koskaan ollut muita todella vahvoja kiinnekohtia elämään kuin metsät, saaret, niemet, lahdet, suot, vuoret, purot, puut, linnut ja hyönteisiä kuhisevät kukkapientareet. Kaikki muu, lähimmäiset, ystävät, kirjat, ajattelu, maailmanmenon selvittäminen, ovat nekin olleet välttämättömiä, mutta niiden viljely on saanut voimansa luonnon elämyksistä, jotka ovat pohjana kaikelle. Ilman luontoa nuokin menettävät ääriviivansa, muuttuvat sumuksi.

Minulla on ollut paljon rakkauden kohteita, paljon omia hehtaareja, eniten niissä viidessätoista Hämeen pitäjässä, jotka olen laskenut kotipitäjikseni, mutta paljon myös Pohjanmaalla, Satakunnassa, Varsinais-Suomessa, Kainuussa, Savossa, Karjalassa. Viimeiset kaksikymmentä vuotta ovat olleet yhtämittaista ja pelkkää menettämistä, pettymystä, raatelua ja loputonta surua. Maailma on hävinnyt altani, hävittämällä hävitettynä. Aari aarilta, puu puulta, kukka kukalta kaikki on jauhautunut hakkuumurskioiksi, ojikoiksi, tienpohjiksi, huvilatonteiksi, venesatamiksi, voimalinjoiksi. Muutama pyhättö on jäänyt tietymättömiin raiskioiden taakse, kun sinne ei ole ollut enää mitään reittiä jota myöten sinne olisi kestänyt kulkea. Saartorengas on kiristynyt yhä tiiviimmäksi, lopulta olen käpertynyt lapsuuden maisemaan muutamaa mäensyrjää, lehmusta ja heisipensasta hengittämään. Tämän kesän jälkeen minulla on vain oma piha, kahdeksan mäntyä, hameen kokoinen kappale keltavuokkolehtoa, voikukat ja kultapiiskut. Olisinpa kolmekymmentä vuotta vanhempi, se voisi riittää.

Onhan minulla tarkkaan ottaen toinenkin pikkiriikkinen lovi, Kuhmoisissa Päijänteen rannalla. Siellä minulla on naapurina Kymi-yhtiö. Sen telaketjuterroria ei voi edes kuvata.

Mitenkä minä selittäisin. Ajatellaan, että joku imee elämänvoimansa kirjoista, kirjat ovat hänelle kaikki kaikessa. Hän lukee tuntikausia joka päivä, hän tekee kotoaan ja kaikilla matkoillaan löytöretkiä kirjakauppoihin, kirjastoihin ja antikvariaatteihin, hän vaihtaa lainakirjoja ja keskustelee niistä kaikkien ystäviensä kanssa. Vähitellen kirjastoja ryhdytään sulkemaan, kirjoja käyttämään jätepaperina ja polttamaan. Kirjakaupat menevät kiinni, lehdet lopettavat kirja-arvostelut, ystävät hävittävät kotikirjastonsa, häneltä takavarikoidaan hänen kirjastoaan kuorma kuormalta. Lopulta hänellä on kätkössä puoli tusinaa lapsuuden ajalta saakka rakkainta kirjaa. Eräänä päivänä ne kotietsinnässä ratkotaan esiin hänen patjastaan ja viedään pois.

Luonnonystävä ei nykymaailmassa koskaan voi saada mitään lisää, en minä eikä kukaan muukaan. Luonto ei missään voita alaa, kasva. Ainoa toivo on, että entisestä jotakin säästyisi, mahdollisimman kauan – ja sen toivon toteutumiseen ihmiselämä on liian pitkä. Luonnonystävän ainoa pelastus on, että hänellä on kiinnikkeitä sellaisilla ihmiselämän alueilla, jotka vielä ovat olemassa. Minulla ei ole. Elämänkipinä, itsesäilytysvaisto minussa olisi valmis hylkäämään ja unohtamaan puut ja kukat, jos se olisi mahdollista. Ryhtyisin riemumielin tilastoimaan jalkapallotuloksia, tutkimaan entruskien taidetta tai keräämään pannulappuja, mutta se on toivotonta, niissä ei ole minulla makua eikä mieltä. Ne, jotka puhuvat uusista ulottuvuuksista ihmiselämässä surutyön jälkeen – tietävätköhän he mitä palturia he puhuvat? Ihmisellä on persoonallisuus, jonka kanssa hän joko seisoo tai kaatuu.

                                                        *

Sen kesäkuun päivän jälkeisenä päivänä minun oli pakko vielä kerran ryhdistäytyä. Oli matkustettava kummitädin hautajaisiin Helsingin kautta Järvenpäähän. Ajattelin, että täti oli äidilleni kahden vuoden aikana kuudes suojatiellä auton alle jäänyt sukulainen tai lähituttava. Se matka oli järkyttävä muussakin mielessä, se oli painajainen. Linja-autosta näkyi kaikkialla skorpionien kaltaisina traktoreita, jotka kaksikymmentämetristen härvelien kymmenestä suuttimesta suitsuttivat myrkkyä viljapelloille. Koko Häme ja Uusimaa oli myrkkysumun peitossa.

Mieleeni nousivat kuvat eräältä toiselta linja-automatkalta, yli kaksikymmentä vuotta sitten. Matkustin silloin polkupyörä- ja linja-autoyhdistelmällä ympäri maata etsimässä kotkia, jotka olivat vuosikymmeniä olleet kirjoista ja kansista kadoksissa, ja kiipeilemässä valtion metsänhoitajien kanssa pesäpuihin laskemaan ja merkitsemään poikasia ja keräämään ravintonäytteitä. Piti siirtyä Kuhmon eteläisiltä saloilta Keski-Pohjanmaalle, Pyhännälle ja Piippolaan, ja minä tulin illalla Nurmekseen ja oikaisin yöksi pikku piennarpyörtänölle keskelle suurta heinäpeltoa. En viitsinyt virittää telttaa, koska rävähtämättömällä poudalla ei tarvinnut pelätä hyttysiä eikä isompaa yökastettakaan. Vaikka oli jo heinäkuun alku, en koskaan ole kokenut niin huikaisevaa kiurujen laulua kuin heräillessäni makuupussissani sopivasti Iisalmen varhaiselle aamuvuorolle. Auto kierteli Rautavaaran suurta pitäjää, joka siihen aikaan mainittiin maamme köyhimmäksi kunnaksi, ja poimi laihansitkeitä metsätyömiehiä reppuineen, sahoineen ja kirveineen talottomista rämeisistä tienhaaroista. Erään maitolavan luona, jossa ei näkynyt ketään, kuljettaja pysäytti ja sammutti moottorin, ja poistui rahastajatytön kanssa neljännestunniksi pienelle suolle syömään hilloja, jotka ikkunan läpi helottivat kullankeltaisena mattona. Silloin minä tunsin, että rakastan tätä maata, pohjattomasti ja pakahduttavasti. Silloinkin minä itkin, onnesta. Nukahdin onnelliseen uneen, ja heräsin vasta kun rahastajatyttö, sievä ja punaposkinen kuin unelma, ravisti olkapäästä: "Herätkee, herätkee, ollaan Iisalamessa!"

Hautajaismatkan jälkeen valtasi halvaantunut mieliala. Jotain mekaanista työtä, polttopuun pilkkomista, perunamaan kitkemistä, enimmälti istumista ja tuijottelua. Kaksi riuhtaisua pakomatkoille pohjoiseen, vuosien tauon jälkeen, ihmeellisiin paikkoihin, joissa elämää oli tallella. Mutta elinkeino ja koti eivät ole siellä, se oli epätodellista, ja takaisinpaluun vastakohtavaikutus oli musertava. Kuitenkin minä aina vain olen hengissä, ja ruumis on itsepäisen terve – mikä mielettömyys! Päivien julma jono kaatuu päälle yksi kerrallaan, on päästävä aamulla ylös, on päästävä iltaan.

Nyt yritän kirjoittaa, vuosien tauon jälkeen sitäkin. Ensin minä ahersin viileän ja viisaan huippuasiantuntijan katsauksen siihen, kuinka linnut indikaattoreina osoittavat suomalaisen tehomaatalouden perinjuurin myrkyttyneeksi. Se oli lavea ja kuivakiskoinen kirjoitus, varsinainen voimanponnistus, jota tein puolella sydämellä. Minä olin nuorena ehkä vähän tutkijakin, mutta kyllä tutkimukset, havaintojen kirjaaminen ja lintujen rengastaminen sittenkin olivat aina hämäystä, sekä itselleni että muille. Niiden takana minä olen voinut kulkea luonnossa, ihailla sitä, elää luonnossa. Eivät lintujen katoamisen monet jännittävät biologiset ja kemialliset ongelmat ja arvoitukset perimmältään kiinnosta minua, vaan yksinomaan kauhistuttavat. En minä halua rekisteröidä pensastaskujen häviämistä, sen alueellista jakautumista, pesäpoikasten ja aikuislintujen kuolevuutta. Minä en halua olla enää tässä mukana. Minä haluan, halusin, kulkea niityillä, joilla pensastaskut kiitävät nuolina kukkakärpästen perässä, naksuttavat ja surisevat.

Tätä minä kirjoitan täydestä sydämestäni. Mutta ote on kadonnut, sydän on tyhjä, kun viha ja toivo ovat poissa. Pelkästä surusta ei tule tekstiä, suru ei johda mihinkään. Mikä yritys tämä sitten on? Ikävyyksiä on varmasti tiedossa, jokaikinen kirjoitukseni ja haastatteluni on tuottanut ikävyyksiä henkilökohtaiseen elämään, sekä väärin ymmärrettynä että oikein ymmärrettynä. Mutta tämä menettää lopunkin merkityksensä, kun henkilökohtainen elämä menettää merkityksensä. Miksi kirjoittaja kirjoittaa? Ainakin joskus siksi, että hän sätkyttelee ollakseen tukehtumatta. Kai tässä sittenkin on jokin toivon häive, toive että tämä koituisi parantavaksi terapiaksi. Ja kai minä haluan, että tämä joutuisi ystävien ja tuttavien käsiin, koska keskustelussa heidän kanssaan minä aina teeskentelen. Minä tunnen, ettei tällaisia asioita voi puhua, kanssakäymisessä silmästä silmään täytyy temppuilla itsensä edes välttävästi reippaaksi ja iloiseksi, puhua puutaheinää. Vain kirjoittaessa voi olla rehellinen. Mutta entäpä, jos tuttavilla on samalla tavoin elämänvoima katoamassa, eivätkä hekään puhu. Auttaisiko tämä lukeminen silloin, vai masentaisiko lisää. Joka tapauksessa, tietysti kaiken alla, viimeiseen hengenvetoon, kytee typerästi ja epätoivoisesti hennon hento toive, että maailma sittenkin minun kirjoittamisestani nitkahtaisi untuvan verran pehmeämmäksi.

Kun puhutaan sellaisessa seurassa kuin täällä Luonto-Liitossa, nuorten biologien keskuudessa, voidaan sivuuttaa kiistakysymys siitä, onko maapallon korkeammilla elämänmuodoilla tulevaisuutta vai ei. Me tiedämme, että on epäolennaista, riittävätkö maapallon teräs- tai tina- tai kupari- tai öljy- ja maakaasuvarat loppujen lopuksi kolmekymmentä vai satakolmekymmentä vuotta, tapahtuvatko ihmisen teollisuuden palamisjätteiden aiheuttamat ilmakehän, vesistöjen tuoton tai kasvien yhteyttämisprosessin järkytykset, niin sanottu lopullinen ekokatastrofi, kymmenen, viidenkymmenen vai kahdensadan vuoden päästä. Me tiedämme, että sikäli kuin pysähtymättömän aineellisen vaurastumisen pyrkimys kuuluu ihmisen lajityypillisiin ominaisuuksiin, niinkuin ilmeistä on, ekokatastrofi on joka tapauksessa lähisukupolvien aikana väistämätön. Mikä hyvänsä kasvuvauhti jos se on päättymätön johtaa maapallon hyödyntämiseen loppuun silloin kun tekniikan taso on tähän riittävä, niin kuin se jo nyt on. On aika surkeaa, että maallikkoajattelija yhä vielä puhuu 'tuomionpäivänprofeetoista' silloin kun kysymyksessä ovat tieteelliset tosiasiat, joiden tajuamiseen ei tarvita paljon muuta kuin rahtunen logiikkaa.

Otaksun, että me emme täällä puhu tuomionpäivänprofeetoista, vaan lähdemme siitä, että laji ihminen on tullut kehityshistoriansa siihen vaiheeseen, jossa sen isojenaivojen liikakasvu on juuri johtamassa lajin poiskarsiutumiseen. Jo alkeistiedot paleontologiassa, maapallon elämänhistorian tuntemuksessa, riittävät kertomaan, että tämänkaltaiseen umpikujaan jonkin lajin kehityksessä ei sisälly sinänsä mitään merkillistä. Erikoinen sivupiirre on kylläkin se, että ihmislajin tapauksessa maapallo hyödynnetään niin totaalisesti loppuun, että samalla pyyhkiytyy tuhansia ellei miljoonia muita eliölajeja tältä planeetalta, suuri osa jo ennen tuhon aiheuttajalajin omaa lopullista häviämistä.

Luonnontutkijalle tarjoutuu tässä kehityskulussa jännittävä analyysintekijän ja tarkkailijan osa. Jännittävää asetelmassa on sekin, että kun luonnontutkija on itse asianosainen, kun kysymyksessä on myös hänen oma ja jälkeläistensä kohtalo, hän ei useinkaan kovin pitkälle jaksa pysytellä puolueettomana ja kiinnostuneena sivustaseuraajana. Koko eliökunnalle yhteinen itsesäilytysvaisto, sekä yksilöä että lajia koskevana, saa luonnontutkijan monesti myös miettimään keinoja päästä pälkähästä ja sitä tietä heittäytymään yhteiskunnalliseen keskusteluun. Omalta kohdaltani ajattelen myös sellaisia luonnontutkijoita, jotka ovat ensi sijassa luonnonystäviä, joiden tunne-elämää ei niinkään kosketa oman lajin kohtalo kuin se suunnaton köyhtyminen, joka parhaillaan kohtaa eläimiä ja kasveja maapallolla. – Pohtiessaan mahdollisia ratkaisuja ja toimenpiteitä järkevä luonnontutkija tuskin enää tähtää pitemmälle kuin tuhojen viivyttämiseen kenties jollakin vuodella tai kuukaudella.

Kun biologi tarkastelee niitä lajityypillisiä ominaisuuksia, jotka ihmisessä ovat ainaansaaneet tämän ekokatastrofin kynnykselle joutumisen, niin ensimmäisenä on tietysti mainittava teknillinen osaavuus. Mutta lääketiede ja insinööritaito eivät sellaisinaan välttämättä olisi murskanneet luonnon järjestelmiä niin totaalisesti kuin on tapahtunut. Teknisen etevyyden rinnalla on muistettava toinen ihmisen tuhoisa ominaisuus, sosiaalisuus, taipumus yhteistoimintaan, ihmisten keskinäinen veljeys. Se eri yhteyksissä kyllästymiseen saakka kuvattu muinaissuomalainen, joka lähti nitistämään kirveellä uudisraivaajanaapurinsa kun näki vuoleskeltuja lastuja kotivirrallaan, ei ikinä olisi saattanut maapallon elämää umpikujaan. Vain muurahaisihmisen sosiaalisuus ja solidaarisuus on tehnyt mahdolliseksi tämän hirvittävän yksilötiheyden, tämän ihmislihan ja ihmisjätteen määrän, johon maapallo tukehtuu. Neljä miljardia kappaletta samaa suurikokoista nisäkäslajia, tätä karvatonta törkimystä, kihisemässä pienellä pallollamme on suurin mielettömyys, mitä aurinkokunnassamme on toistaiseksi nähty. Tai ehkä sitäkin suurempi mielettömyys on se, että vielä tässäkään tilanteessa eivät kyynelsilmäiset ihmisystävä-idealistit osaa sulkea suutaan.

Yhteiskunnallisen keskustelun muotiaiheita on väittely siitä, kumpi talousjärjestelmä, sosialistinen vai kapitalistinen, edesauttaa tehokkaammin erilaisia saastumisilmiöitä ja luonnonvarojen loppuunhyödyntämistä. Tällä hetkellähän me jo näemme, että nämä talousjärjestelmät yhä enemmän lähenevät toisiaan, kohti yhtenäistä sekatalousjärjestelmää. Kapitalistinen järjestelmä, joka alkuaan on voimakkaiden, toimintatarmoisten yksilöiden sanelema, siis niiden ihmisten, joiden kilpirauhas- ym. hormonitoiminta on keskimääräistä vilkkaampaa, pehmenee ns. kansankapitalismiksi, jossa vähäväkisillekin väenväkisin siirretään ostovoimaa, jotta raivoisa tuotanto löytäisi kuluttajia. Sosialistinen järjestelmä taas, jossa periaatteessa heikkojen, velttojen ja aloitekyvyttömien ihmisten, siis noiden, jotka laulavat "tovereissamme meilla on voimaa", toisin sanoen ihmisten joiden kilpirauhaseritys on heikkoa, olisi pitänyt joukkovoimallaan päästä niskan päälle, on joutunut antamaan yhä enemmän tilaa häikäilemättömien voimaihmisten rymistelylle. Kun varhemmin valtaa käyttelivät kapitalistisessa systeemissä vuorineuvokset, suomalaisella termillä ilmaistuna, ja sosialistisessa systeemissä puoluesihteerit, se nyt alkaa molemmissa olla nuorten, tehokkaiden kovasilmäisten teknokraattiryhmien käsissä.

Merkittävää luonnon- ja luonnonvarainsuojelun kannalta on se, että molemmissa järjestelmissä teknokraatti-vallankäyttäjillä on väestön valtavan enemmistön haltioitunut kannatus ja tuki takanaan. Molemmissa järjestelmissä on järkähtämättömästi taattu niiden kokoava päämäärä, aineellisen hyvinvoinnin lisääminen ilman ylärajaa ja minkäänlaista kontrollimekanismeja, tämä ihmisen lajinkehityksen keskeinen, hallitseva piirre.

Jos kuitenkin ajattelemme näiden järjestelmien alkuperäisiä pelkistettyjä tyyppejä niin voimme todeta, että kapitalistiseen järjestelmään voisi sisältyä toivon siemeniä ainakin paikallisesti ja rajallisesti. Siellä missä taloudellisessa päätöksenteossa on vähänkin jalansijaa yksilön itsenäisyydellä, siellä on aina olemassa teoreettinen mahdollisuus että päätösvaltainen henkilö on lajistaan poikkeava ja saattaa esimerkiksi asettaa muita tavoitteita aineellisen hyvinvoinnin kohottamisen edelle. Vuorineuvos vai saada vaikka uskonnollisen herätyksen tai tulla muulla tavalla höperöksi. Erityisen synkkää ja lohdutonta on se että taloudellisen vallan periytyvyys on katoamassa. Tämä järjestelmä on pystynyt huomattavasti hidastamaan meidän kaikkien tuhoa: taitavalla ja häikäilemättömällä tehdasyrityksen perustajalla on usein tyhmiä ja velttoja poikia, jotka sähläävät isän tehtaat hunningolle, näin hellittäen tavaran liikatuotannon ja saastumisen kuristusrengasta kaulallamme. Mutta siellä missä päätöksentekijä on kollektiivi, siellä on aina määräävänä tekijänä keskivertoihminen pelkistetyn tuhoisine tavoitteineen. Sosialistisessa suunnitelmataloudessa saamme siten aina kaiken toivon heittää.

Jos ajattelemme talousjärjestelmien ohella poliittisia ideologioita, niin on todettava, että sosialismi, jonka perusperiaatteisin kuuluu hyvinvoinnin levittäminen kaikille ihmisille ja kaikille kansoille, ottamatta millään tavoin laskuihin mukaan näiden päälukua tai maapallon voimamarojen määrää, on todellinen nykyajan kuolemanuskonto. Se että niissäkin maissa joissa ihmisen nk. henkiselle kulttuurille ja ihmisajatuksen vaalimiselle pannan eniten painoa, kuten Euroopassa, suuri osa nimenomaan nuorisosta on tälläkin hetkellä ja vieläpä entistä enemmän viehättynyt sosialistisista opeista, antaa melko mielettömän kuvan ihmislajin ikäänkuin tavoitehakuisesta pyrkimyksestä kohti elämän sammumista.

Hurjimmillaan nuorison todellisuudentajun puute, myös Suomessa, ilmenee kehitysapuaatteen kohdalla. Vaikka luonnontutkijoiden laskelmat osoittavat, että jo tällä hetkellä olisimme pyyhkiytyneet maapallolta, jos ns. kolmas maailma olisi tavoittanut länsimaisen teknologisen tason ja teollistamisen asteen, toisin sanoen koko elämämme on sen seikan varassa, että maapallon väestön enemmistö elää aineellisessa köyhyydessä, niin silti intomielinen nuoriso on vaatimassa kehitysmaille länsimaista elintasoa. Suomen teinien kampanjat Mosambik-instituuttien ja Perun lasten lukutaidon puolesta ovat vieläpä kaikkein taitavimmin valittuja kohteita, kun pyrkimyksenä on näiden maiden aineellisen hyvinvoinnin kohottaminen. Taloudellisten tutkimuslaitosten tulokset näet osoittavat, että prosenttiyksiköissä kaikkein nopeimmin ja tehokkaimmin taloudellista kasvua edistävät investoinnit koulutuksen alalla. Jos kehitysapuvaroilla siis perustettaisiin tehtaita eikä kouluja, tämäkin olisi maapallon talouden kestokyvylle vähemmän tuhoisaa.

Kaikkihan me olemme saaneet kristillis-humanistisen koulutuksen ja kaikkiin meihin on tarttunut kulttuuripiirimme kristillis-humanistia asenteita. Kukaan meistä ei voi olla liikuttumatta ja näkemättä ns. kaunista ja hyvää vähäosaisempien kansojen auttamisessa ja sosialistisissa rakkaudenopeissa ylipäänsä. Mutta tutkijana biologin on pakko huomata, että nämä tasoittamisen ja tasa-arvoisuuden ideat ovat tuulesta temmattuja, luonnon systeemeille vieraita ja sellaisina tuhoisia harhakuvia. Luonnossa on kaikkialla vallalla pyrkimys erilaistumiseen ja eriarvoisuuteen, geneettisen potentiaalin lisäämiseen. Näin on syntynyt eliölajien, rotujen ja muotojen suunnaton runsaus, ja jatkuvasti lajien osapopulaatiot osoittavat taipumusta erilaistumaan. Jos ajattelemme hyväonnista tai tarmokasta ja voimakasta peippokoirasta, joka on onnistunut valtaamaan pesimäpiirin hämäläisessä rantalehdossa, niin se kasvattaa leikiten viisi poikasta ja siinä sivussa laulaa ja huvittelee pitkin päivää. Mutta toinen huono-onninen tai heikko ja veltto peippokoiras on tungettu Kainuun vihoviimeisille jäkäläkankaille, missä se ahertaa vaisuna aamusta iltaan ja saa yhden tai kaksi poikastaan säilymään hengissä.

Ihmislajin tulevaisuus olisi pitkällä tähtäyksellä, siinäkin tapauksessa että ratkaisemattomat luonnonvarain ehtymis- ja saastumisongelmat olisi ajatusleikkinä kuviteltu ratkaistuiksi, pitkällä tähtäyksellä murheellinen sen vuoksi että luonnonvalinta tämän lajin piirissä on lääketieteen toimesta murskattu. Esimerkiksi tämän esitelmän pitäjän, joka sairasteli paljon lapsena ja jonka sängyn vieressä lastenlääkärit lepertelivät kilpaa äidin kanssa, olisi pitänyt kaikin mokomin karsiutua, ja se olisi varmasti ollut kaikilta näkökannoilta hyvä asia. Jos taas palaamme kehitysmaiden ongelmiin, niin ei se, että jollakin taholla maailmaa on jokamiehen kulkuvälineenä auto, joka vihoviimeisessä pikkukaupungissa korkeakoulu ja maalaiskylässä kirjasto ja lapsikuolleisuus puristettu olemattomiin, mitenkään edes ideoiden tasolla merkitse sitä, että näin pitäisi olla muissakin maailman kolkissa – saati sitten että tämä on luonnonvarojen rajallisuuden vuoksi käytännössä mahdotonta. Vain jästipäät ovat keksineet, että on jollakin tavoin järkyttävää, jos toisella puolen maailmaa ihmiset päristelevät rumpuja viidakoissa ja vain vahvimmat yksilöt selviävät malarialta ja tsetse-kärpäsen puremilta.

Jos me taas tuomme kuvaan luonnonsuojelun, niin sen näkökulmasta ainoa todellinen riisto ja imperialismi maailmassa on ihmisen harjoittama eläinten ja kasvien sorto, ja siinä ovat Yhdysvaltain ja Vietnamin vapausrintaman imperialistit käsi kädessä samalla puolella.

Luonnossa ilmenevällä pyrkimyksellä erilaistumiseen on se biologinen tarkoitus, että mahdollisimman monelle erilaiselle elintilalle, ekologiselle lokerolle, on käyttöä, että elämän kokonaistuotanto on mahdollisimman suuri. Lajin piirissä erilaiset osapopulaatiot ja yksilöiden erilainen geenivarasto pyrkivät takaamaan sen, että lajilla on panna tuleen sopeutuvaa ainesta mahdollisimman monenlaisissa ympäristön ja olosuhteiden muutostilanteissa, niin että lajin elämän jatkuminen olisi turvattu, vaikka osa kannasta karsiutuisikin. Tämä sääntö pätee kaikkien luonnonlakien lailla ihmiseenkin. Huomaamme, että nykyisen väestön valtaosa on, käsillä olevaan aiheeseemme liittyvien ominaisuuksien suhteen, tuota tyyppiä, joka tähän asti on taannut lajille suurimman menestyksen ja kukoistuksen ja vasta viime vuosikymmenien tekniikan ylilyönnin ansiosta muuttunut lajin kannalta tuhoavaksi: ahkeria, tehokkaita, yhteistoimintaan halukkaita, jatkuvasti eneneviin aineellisiin palkkioihin tähtääviä rakentajia. Mehän tiedämme, että maapallon taloudesta eivät tee selvää kapitalismi eikä sosialismi, vaan ihmistyö, miljardien ahkerien raivaajien ja työläisten aherrus korkealla teknologisella tasolla, tapahtui se sitten korkeakouluissa, konepajoissa, koneellistetuilla maatiloilla tai kalastuslaivastoissa.

Eivätkä siihen vähemmistöön, joka tässä tilanteessa edustaa lajin kannalta pelastavaa elementtiä, siihen osapopulaatioon, jonka varaan lajin jatkuminen voisi rakentua, suinkaan kuulu aktiiviset luonnonsuojelijat, jotka pönkittävät hyvinvointiyhteiskuntia istumalla korkein rahapalkkioin luonnonsuojelukomiteoissa, neuvottelukunnissa ja seutukaavaliitoissa syytämässä paperia ympärilleen. Ei ole halpahintaisempaa keinoa päästä vuorenvarmasti sekä varmaan ja hyvän toimeentuloon että yhteiskunnan juhlituksi kultapojuksi kuin ryhtyä saasteentutkijaksi. Meillä Suomessakin on nykyisin kymmenen limnologia ja ryppyotsaista vesinäytteen ottajaa jokaista saastuvaa järveä kohti – ja vesistöt senkun saastuvat, sehän on selvä, se on kaikkein eniten saasteentutkijan intresseissä – jos järvet olisivat puhtaat, heiltä menisi leipä.

Sen sijaan niitä ihmisiä, jotka muodostavat tulevaisuudentoivon oljenkorren nykymaailmassa, ovat ne, jotka pidättäytyvät tuotannollisesta toiminnasta ja jotka horjuttavat järjestynyttä yhteiskuntaa. Todellisia elämänsäilyttäjiä, luonnon puolustusmekanismin osia maapallon nykyvaiheessa ovat ennen muita asunnottomat alkoholistit ja pummit ja aivan erityisesti niin sanotut rikolliset, jotka oman työpanoksensa syrjään vetämisen lisäksi pidättävät lukuisan virkakoneiston sivussa tuottavasta työnteosta. Voidaan arvioida, että me tarvitsisimme suomalaisissa oloissa vain muutamia tuhansia pankkirosvoja niin yhteiskunta olisi sekasorrossa ja tehtaiden savupilviinkin alkaisi ilmaantua hengähdysaukkoja.

Luonnonystävä tietysti heikkoina hetkinään johtuu unelmiin, joissa aktiiviset luonnonsuojelijat ovat liittyneinä tähän rintamaan. Omasta puolestani olen entisenä nyyhkypasifistina seuratessani viimeisen vuosikymmenen kiihtyvänä ja pidäkkeettömänä vyöryvää tuhoa päätynyt näkemykseen, että muuta todellista luonnonsuojelua ei ole kuin sellaista joka turvautuu väkivaltaan. Luonnonsuojelutoimi, joka ei ole ristiriidassa jonkin rikoslain pykälän kanssa, ei ole luonnonsuojelua. Mitään tekemistä luonnonsuojelun tai maapallon elämän pitkittämisen kanssa ei ole sillä tupruttaako tehdas sosialistisia vai kapitalistisia savuja, ainoa todellinen ratkaisu on se, että sen tuprutus lakkaa ja tiilet rytisevät pitkin ketoa. Vasta silloin kun Valkeakosken, Kaipolan ja Kauttuan paperikoneitten teloihin joutuu tuntemattomalla tavalla vieraita teräsesineitä, silloin kun suo-ojituskatepillarit ja metsätraktorit lentävät öisin ilmaan metsissä ja henkilöautot palavat soihtuina pysäköintipaikoilla, vasta silloin voidaan puhua luonnonsuojelusta. On merkillistä ajatella, kuinka helposti nykyaikainen teknologia todella olisi haavoitettavissa. On laskettu, että korkea-asteisen teknologian kehittämiseen pystyy erikoislahjojensa ja pitkän erikoiskoulutuksen ansiosta tuskin yksi promille väestöstä, joten jo tavattoman pienen henkilömäärän eliminoiminen pystyisi halvaannuttamaan nykyaikaisen hyvinvointiyhteiskunnan elinkeinoelämän.

Mutta luonnonsuojelumies tietää että näin ei koskaan ehdi tapahtua. Hän näkee katkerana, että ainoastaan sellaisessa voimakkaasti biologispohjaisessa aatteessa kuin kansalliskiihkossa on voimaa temmata yksilöt itsensä uhraaviin sankaritekoihin, sellaisiin joita viimeksi muistamme Tsekkoslovakian tai Pohjois-Irlannin nuorison keskuudessa. Vain kansalliskiihko sai aikaan viimesyksyisen Münchenin ihmeen, jossa seitsemän nuorukaista kaukana kaikista läheisistään vieraassa maanosassa, uskalsi asettua koko maailmaa vastaan ja pitää pilkkanaan kaikkea suuren elintasomaan siansilmäisiä ja kaksoisleukaisia poliisipäälliköitä ja ministereitä, ja samalla miljoonia typeriä poroporvareita kautta maailman lehtiensä ja televisioittensa ääressä.

Mutta luonnonsuojelijat eivät kuulu luonnon raskassoutuiseen ja villiin vauhtiin päässeessä kehitysvyöryssä auttamattomasti myöhästyvään puolustusmekanismiin. On kohtalon ironiaa, että luonnonsuojelijat, luonnonystävät yleensä ovat luonnetyypiltään hentomielisiä, sopuisia, erittäin yhteiskuntamyönteisiä yleiseetikkoja, jotka usein eivät edes kykene ratkaisemaan henkilökohtaista ristiriitaansa ihmisrakkauden ja luonnonrakkauden välillä. He ovat suuria murehtijoita, mutta huonoja loogikkoja ja kehnoja toimen miehiä. Vähintäänkin he koko produktiivisen nuoruuskautensa ajan kuvittelevat, että heillä on rauhanomaisia ja miellyttäviä toimintakanavia ja vaikutusmahdollisuuksia. Ja jos he sitten aikaisintaan kolmissa tai neljissä kymmenissä heräävätkin huomaamaan, että luonnonsuojelua ei voi edistää puhein eikä kirjoituksin, he ovat jo liian vanhoja valmistamaan ja käyttämään räjähdyspanoksia ja käsikranaatteja. Münchenin arabisissitkin olivat kaikki parinkymmenen ikäisiä.

Jos kuitenkin jotakuta täällä sattuisi kiinnostamaan vanhan luonnonsuojeluveteraanin henkinen testamentti, niin sen voisi tiivistää vaikkapa seuraavalla tavalla. Älä koskaan usko enemmistöön, kansaan, rahvaaseen, se on aina väärässä, se ei koskaan tiedä mikä sille itselleen on parhaaksi. Tee ainakin itsellesi selväksi se että luonnonsuojelija aina kuuluu häviävän pieneen vähemmistöön. Ja kun kuulet sellaisia sanoja kuin demokratia, solidaarisuus, yhteiskunta, niin poista pistoolistasi varmistin.

Luonnonsuojelu näin pelkistettynä kuulostaa varmasti monen korvissa synkältä ohjelmalta. Moni epäjohdonmukainen hyssyttelijä-luonnonsuojelija kauhistuu sitä, että luonnonsuojelulla näin esitettynä ei ole erityistä mainos- eikä houkutusarvoa, se ei myy hyvin. Ja onkin niin, että me voimme tietysti jonkin aikaa jatkaa nykyistä kehityslinjaa, perustella peruskouluja, hyysätä kehitysvammaisia, elvytellä puolen kilon keskoslapsia happiteltoissa ja jakaa maitopulveria Pakistaniin ja aapisia Sumatran villeille – ja kuolla sitten käsi kaulalla kaikki yhdessä. Tähdennän erityisesti, että tämä ajatuskulku ei ole välttämättä typerä tai väheksyttävä, se voi olla sekä älykkään että tietoisen ihmisen ohjelma. Yhtä vähän kuin yksilö on ikuinen, yhtä vähän meidän on pakko ajatella ihmislajia tai kulttuuria ikuiseksi. Päämääräksi voidaan ehkä hyvinkin pelkistää tarkastelijaa hallitsevan eettisen ihanteen saavuttaminen – sen jälkeen ihminen kulttuureineen joutaakin mennä.

Mutta luonnontutkijan ohjelma tällainen ei ole, hän pitää sitä luonnontieteen tosiasioiden valossa huikeana haaveiluna. Meillä on ensinnäkin kovin vähän aikaa käytettävissä, jotta lähimmäisenrakkauden ja yhteiskunnallisen oikeudenmukaisuuden sovellutukset ehtisivät ottaa kovin merkittäviä edistysaskelia. Ja niitä seuraava romahdus paljastaa ihmisen sellaisena, että idealisti toteaa kaiken kalliin valuneen tyhjiin. Ihmisen eettisen ja aatteellisen kulttuurin perinne ei tosin ole lajinkehityksessä aivan lyhyt, se on muutaman tuhannen vuoden ikäinen. Mutta ihmisen käyttäytymisen tutkimus poikkeustilanteissa on osoittanut tämän pintakiillon kuuman paikan tullen sulavan lumen kaltaiseksi. Me emme koskaan alistu kuolemaan kaikki yhdessä, emmekä etenkään käsi kaulalla. Luonnonvalintamekanismit ja olemassaolotaistelu kaikessa darvinistisessa alastomuudessaan nousevat pinnalle aina kun ahdinko on kyllin suuri. Jo kauan ennen kuin viimeinen ihminen on heittänyt henkensä on viimeinen Punaisen Ristin ambulanssi ammuttu pirstaleiksi.

Luonnontutkijan ja humanistin näkökulma yhtenee harvoin myöskään toiveiden tasolla. Sikäli kun luonnontutkija ei kykene kiipeämään tähtiperspektiiviin piittaamattomaksi tarkkailijaksi, kaikkien arvojen yläpuolelle, hänelle tavallisesti elämä on ylin arvo, elämä ja sen määrä ja monimuotoisuus. Hän toivoisi omasta lajistaan säilyvän edes joitakin näytekantoja kaukaiseen tulevaisuuteen, mitä useampia sukupolvia sitä parempi, riippumatta niinkään niiden kulttuurityypistä ja yhteiskuntarakenteiden laadusta. Ja ennen kaikkea hänelle on keskeinen tavoite se, että maapallon muu geneettinen potentiaali, se suunnattoman monimuotoisuuden pääoma, joka on vaatinut kehittyäkseen miljoonia vuosia, säilyisi mahdollisimman rikkaana, vaurioittumattomana.

Biologin vaihtoehto voi ekologisten tosiasioiden valossa toteutua ainoastaan siten, että valta siirtyy täysin uudenlaiselle maailmankatsomukselle. Meidän on hylättävä ihmisten välisen veljeyden periaate, lääkärietiikka ja humanismi, murskattava kansainvälinen yhtenäiskulttuuri ja korkea-asteinen teknologia.

Muita vaihtoehtoja kuin nämä kaksi ei ole olemassa.

Kun suunnittelee kirjoitussarjaa suomalaisesta yhteiskunnasta, on melkein pakko aloittaa metsästä. Se on niitä harvoja ylivoimaisen merkittäviä aiheita, joita ei voida käsitellä liikaa – ei sittenkään, vaikka meillä vuosittain kirjoitetaan palstapeninkulmia metsien taloudellisesta hyväksikäytöstä ja ehkä muutamia palstametrejä niiden merkityksestä suomalaisen elämänmuodon ja kansanluonteen muovaajina ja kansanperinteessä. Omasta puolestani yritän jakaa palstatilan tasaisemmin, mutta tärkeysjärjestyksessä on epäilemättä metsien mielenterveydellinen merkitys verrattomasti etusijalla.

Mitä muuta kuin korea fraasi sisältyy siihen, että suomalaiset ovat, saaristolaisia ja tunturilappilaisia lukuunottamatta, metsäläisiä samalla tavoin kuin on olemassa arojen kansoja ja viidakkolaisia? Kuinka syvälle synnynnäiseen rakenteeseen nämä erot ulottuvat, lienee antropologeille vaikeasti ratkaistava kysymys. Luultavasti kuitenkin pohjoiset ja yleensä eurooppalaiset kansat ovat eläneet metsien vaikutuspiirissä niin pysyvästi, että luonnonvalinta on ehtinyt muovata heidän geenistönsä metsäolosuhteiden vaatimusten mukaan – ja vaatimaan metsäolosuhteita. Sitä paitsi korkeammilla eläinlajeilla on yleensä synnynnäinen taipumus juurtua synnyin- ja kasvuympäristöönsä. Useimmat meistä tietävät toki kokemuksesta biologisen rakenteemme siksi väljäksi, ettei neuroosi synny heti ensimmäisestä päivästä jolloin emme pääse käymään metsässä. Mutta jos yhteys metsään kokonaan katkeaa, voi vain harva kestää ilman psyykkisiä haittoja. Kuinka tärkeä metsäympäristö on pelkästään fyysiselle terveydellemme, siitä ovat kansanterveyden ja ravintokemian asiantuntijat esittäneet vakuuttavaa aineistoa.

Nyt on tärkeä kysymys, voiko kiihkeimpien metsätalousmiesten tulevaisuuden – ja laajalti nykyisyyden – maisema harvoine, tasaikäisine, puulajistoltaan yhtenäisine, lannoitettuine, ojitettuine, tuhkatiheän tieverkoston halkomine hoitopuistoineen tyydyttää ihmismieltä. Vastaus on murheellisen jyrkästi kielteinen: tällainen maasto ei ole enää metsää eikä luontoa eikä tyydytä ei kauneuden, ei jännityksen eikä edes liikunnan tarvettamme, sillä ei ole muuta yhteistä metsän kanssa kuin vihreä väri kaukaa näkötornista katsoen sekä – luojan kiitos – se että sekin tuottaa happea meidän ja koneittemme tarpeisiin. Olen kyllä tavannut kaupunkilaisia, jotka auton ikkunasta ovat ihailleet nimenomaan jonkin harvan, hoidetun harjuhongikon matemaattista linjankauneutta, mutta kun he ovat joutuneet sinne samoamaan, vaikkapa marja- tai sieniretkellä, he ovat auttamatta ikävystyneet. Tärkein vaatimus metsälle, jotta se tarjoaisi kulkijan mielelle virikkeitä, vaeltajan hengelle täyden sisällön ja löytäjän ilon, on monipuolisuus: tiheikköjen ja ryteikköjen vastapainona rämetäpliä ja näkymiä suoaavoille, lammille ja järville, aarniopuiden ohella taimikoita ja pensastoja, reunoissa, rannoilla ja puronotkoissa vehmasta aluskasvillisuutta ja kukkaloistoa, lakkaamatonta puulajien vaihtelua, suorien runkojen ohella käyrää, väärää ja pahkaa, elävien puiden seassa keloa ja ja kantoa ja tuulenmurtoa ja kaatunutta ja sammaltunutta runkoa. Vielä viime aikoihin saakka yksityismetsissä noudatettu vanhanaikainen kohtuullinen metsätalous oli tyydyttävä kompromissi – se tarjosi vielä lähes kaikkea tätä, vanhaa ikipuustoa ja sammaltuneita tuulenkaatoja lukuun ottamatta. Sen sijaan viimeiset kireimmät metsänhoitomenetelmät murskaavat nämä vaatimukset kohta kohdalta.

Kaikkein järkyttävimpiä nämä ahmattimaiset "Tuottamaton tuottavaksi" - kampanjamme kuitenkin ovat katsottuina muiden metsän asukkaiden näkökulmasta. Riistanhoitajat ovat joutuneet epätasaiseen taisteluun metsänhoidon äärimmäismenetelmiä vastaan, kun on käynyt selväksi, että riistan katoaminen ei suinkaan ensi sijassa johdu metsästyksestä. Sitä vastaan riistaeläimillä olisi varsin pitkälle tepsiviä vastakeinoja, ne kasvattaisivat joka kesä uudet viisi tai kymmenen poikasta. Mutta kun metsänhoito riistää niiden elinympäristön, ravinnon ja suojan, on loppu käsillä. Riistantutkimus kykenee vain karusti vahvistamaan, että riistaeläimet ovat vuosituhansien kuluessa muovanneet elintapansa varsin ahtaasti luonnossa esiintyvien elinympäristöjen mukaisiksi; niillä harvoilla, jotka ovat taimistojen tai kuivan puoliavomaaston eläjiä, on vielä toistaiseksi tulevaisuus, muilla ei. Surkeaa kyllä monet muut eläinlajit sopeutuvat hoito"metsiin" vieläkin huonommin kuin enimmät riistaeläimet, ja voidaankin arvioida, että metsien nykyinen käsittely hävittää joka vuosi elintilan kymmeniltätuhansilta lämminverisiltä elimiltä, pienemmistä puhumatta. Jos MERA-ohjelma joskus saadaan rikkeettä läpiviedyksi, on Suomen metsissä kuolemanhiljaista. Se elämänkunnioittaja, jonka mielestä ihmisen herruus luonnossa ei oikeuta mihin hyvänsä, kallistuu pitämään saavutettua tulosta rikoksena, jonka rinnalla maailmansodat ja Hitlerin juutalaisvainot kalpenevat.

Nyt epäilevä, luontaisesti elämänuskoon taipuvainen lukija ehkä viittaa Euroopan kulttuurimaihin. Siellähän on elinvoimaisia kultuureja, hyvinvoivia ihmisiä ja elämäniloa mielin määrin, vaikka enemmistö asuu suurkaupungeissa eikä omista edes kesähuviloita metsissä kuten meidän kaupunkilaisemme. Ja saksalaiset ja englantilaiset ovat tunnettuja kiihkeinä eläinten ystävinä – olisivatko he sydämettömästi hävittäneet pienempänsä tieltään ilman että eläinsuojeluväki ja luonnonystävät olisivat nousseet avoimeen kapinaan? Sitä paitsihan kerrotaan, että Keski- ja Etelä-Euroopassa on niin paljon riistaa, että kaatolupia riittää myydä suomalaisillekin metsästäjille.

Useimmilla meistä, kaikista turistimatkoista huolimatta, on puutteellinen käsitys kulttuurimaiden oloista. itse asiassa ne ovat monessa suhteessa vanhoillisempia, modernin maailmankuvan ja tekniikan jäljet maisemassa lempeämpiä, vähemmän moukaroivia kuin meidän riehaantuneessa nousukasmaassamme. Useimmilla suurkaupungeilla sielläkin on laajat virkistysmetsäalueensa, frankfurtilaisilla mahtava Taunuksensa, berliiniläisillä Stadtwaldinsa jne. – ja monella sitä paitsi tavattoman suuret puistonsa. Toisaalta on kiistatonta, että se väestönosa, joka suurkaupunkien slummeissa on todella irtaantunut luonnosta, on vajonnut psykofyysisessä rappiossa hyvin syvälle.

Ennen kaikkea on kuitenkin tavallista unohtaa eteläisen luonnon ylivoimaisuus meikäläiseen verrattuna. Siellä missä muratti heti kiipeää vasta muuratulle seinälle ja kukkia puhkeaa kaupungin katukivien rakosista, siellä ei ole heti pelkoa metsänkään kukistumisesta. Olen kerran muutaman viikon retkeillyt Etelä-Saksan metsissä ja aivan kaupunkien porteilla ihaillen ihmetellyt niiden vehmautta, tiheyttä ja aitoa metsän hämärää ­– ja rikasta eläinmaailmaa. Mutta kun meillä metsä hakataan, niin se lepää vuosikausia, Pohjois-Suomessa vuosikymmeniä melkein muuttumattomana raiskiona. Talouspropagandamme nykyiset helppoheikit vaativat äkäisesti unohdettavaksi vanhaa tunnusta "on maamme köyhä, siksi jää", mutta Suomen pohjoisuutta, karuutta, elävien luonnonvarojen hidasta kasvua ja herkkää haavoittuvuutta he eivät pysty muuksi muuttamaan. Juuri meillä MERA-ohjelman kaltaiset, luonnosta viimeisenkin pennin puristavat suunnitelmat ovat sulaa hulluutta.

                                                              *

Kaiken sanotun valossa tuntuu suorastaan hirvittävältä sen keskustelun sävy, minkä metsävarojemme todettu ehtyminen on lehdistössä herättänyt. Ne, joilla on julkinen sana hallussaan, ovat yksimielisenä kuorona oikealta vasemmalle vaatineet vastalääkkeeksi liikahakkuille – metsänhoidon tehostamista entisestään, lannoitusohjelman kiristämistä, yövuoroja suonojitustyömaille; eikä muuta. Talous- ja pääkirjoituspalstoilta saa sen vaikutelman kuin lauma susia olisi kynnet ojossa ulvomassa lisää saalista. Ahmattimaisuus saa aivan dramaattisia muotoja: kun kuullaan hälytys, että asutustoiminnan ns. varausmetsissä on päässyt syntymään muutaman vuoden voimassa olevia hakkuukieltoja (toisin saonen arvokkaita metsäreservejä pahan päivän ja tulevaisuuden varalle), niin alkaa ennennäkemätön meteli: niihin täytyy päästä juuri nyt, nyt heti käsiksi!

Vain yksityiskeskusteluissa kuullaan ainoa järjen ääni: vähemmän hakkuita, ja suu soukemmalle. On kuin kukaan ei käsittäisi, että nykyisellä tiellä on joka tapauksessa pian tenä edessä. Sitten kun viimeinen metsäpalsta on metsälösuunnitelman ja hakkuunsuunnitteen mukaisessa käytössä, jossa joka puulla on oma numeronsa, kun viimeinen suoaari on metsänkasvussa ja joka lappusella korkein sietomäärä y-lannosta; ja kun vihdoin viimein myös luonnon- ja kansallispuistot on nielaistu puolen vuoden puuntuottovajauksen tyydyttämiseksi – silloin puuntuotannon kasvun kuitenkin on pakko pysähtyä. Sen jälkeen vaativat nuo kaiken pyhittävät taikasanat, elintason nousu ja taloudellinen kasvu, joka tapauksessa muita saalistuskohteita. Eikö järki kehota pysähtymään ja rauhoittumaan jo hiukan ennen kehityyskulun loppupistettä, silloin kun elämänympäristömme viehätystä ja ihmisen armoilla olevaa muuta elämää ei ole vielä aivan kokonaan uhrattu?

Jos me kiihkon ja kuumeen keskellä kykenisimme hetkeksi rauhalliseen ajatteluun, me huomaisimme, että puheet yhteiskunnan sortumisesta, kurjistumisesta ja puutteesta siinä tapauksessa, että vähänkin päästämme metsäturkkiin isketyt kourat hervahtamaan, ovat silkkaa pötyä. Siihen, että meillä on tällä hetkellä omavarainen maatalous, sisältyy se yksinkertainen tosiasia, että me emme joutuisi puutteeseen, vaikka tästä maasta ei vietäisi yhtään ainoaa lankkua eikä paperirullaa. Tai täsmennettynä: riittäisi se pieni määrä vihreää kultaa, millä maksetaan ulkomaalaiset maatalouskoneet, varaosat, lannoitteet, traktorien polttoaineet jne. (jotka kylläkin toisaalta voitaisiin suurelta osalta korvata elävää työvoimaa lisäämällä). No, tämä ajatus on tietysti yhtä idioottimainen kuin talousmiesfanaatikkojen päinvastainen äärimmäisyys. Mutta tärkeää olisi jokaisen suomalaisen olla selvillä siitä, että metsätalous ei ole meillä – oman maataloutemme tai esim. Egnlannin teollisuuden tavoin – välttämätön eikä elintärkeä, vaan toissijainen, valinnanvarainen elinkeino.

Olen itse hyvin paljon oleillut savottojen ja metsäkämppinen ilmapiirissä, omista ystävistäni ja tuttavistani suuri osa on metsätyömiehiä, metsäteknikoita ja metsänhoitajia, olen heidän kanssaan patikoinut satoja metsäkilometrejä ja eläytynyt metsämiesten elämänpiiriin siinä määrin, että 'Savotan Sanni' taikka Kainuun suohuuruisten jokivarsien tunnelmaa mestarillisesti henkivä 'Kaksi vanhaa tukkijätkää' kuuluvat pysyvästi mielimusiikkiini. Tiedän myös, että juuri metsämiehiin sisältyy verrattomasti enemmän hartaita luonnonihailijoita kuin niihin poliitikkoihin ja vuorineuvoksiin, jotka yhä hurjistuneempina vaativat heiltä yhä suurempia puuntuotantolukuja. Vain metsäammattimiesten arvovallan avulla on valtakunnalliset luonnonsuojelualueemme, tosin vähäiset, saatu syntymään. Ja moni metsänhoitaja koettaa nykyisinkin työmaillaan pelastaa edes pieniä "aarnialueita" ja maisemansuojelupalstoja koskemattomina – ja siihen sisältyisikin pelastuksen siemen, ellei yhteiskunnan ahnas käsi olisi lainsäädännön lukkojärjestelmällä ja kireällä virkaporrastuksella supistanut yksilön toimivaltaa metsissäkin perin vähiin.

Mutta kaikesta metsämiesten maailmaa kohtaan tuntemastani sympatiastani huolimatta minua aina metsätyömaalla masentaa sekä syntyvä surkea jälki että ajatus: nuo tukit ja pöllit vaihdetaan juuri niihin monenkirjaviin turhiin ja vahingollisiin kapineisiin, jotka vievät rauhamme ja hermomme. Tietysti kauppavaihto tuo myös paljon asioita, jotka todella sulostuttavat elämäämme, jotkut ehkä suorastaan yhtä paljon kuin koskemattomien metsien tenho. Onpa meidän epäilemättä laskettava yliopistot, kirjat ja orkesteritkin metsätuotteilla kustannetuiksi – mutta niihin ei suinkaan tarvittaisi kuin pieni osa metsistämme.

Milloin me kaikki tajuamme, että metsämme ovat liian jaloa tavaraa vaihdettaviksi mihin tahansa törkyyn, mitä kauppatuttavamme keksivät meille tarjota? Silloin me varmasti samalla ymmärrämme, että aineellinen toimeentulomme on riittävästi turvattu, vaikka säästämmekin hengen ja ruumiin tarpeiksi suuret säästömetsät joka kaupungin, kauppalan ja kirkonkylän liepeille, pienemmät joka kylään ja kaikkien pääteiden varsille. Silloin meillä on edellytykset viihtyä tässä maassa.

Jos olisin ajatustenlukija, pukeutuisin tietokeskuksen haastattelijan valepukuun, ottaisin urakakseni viidensadan metsäammattimiehen otoksen ja kysyisin: uskotteko todella Suomen metsien hakkuusäästöön, puuvarojen lisääntymiseen viime vuosikymmeninä? Mutta sen salaisuuden sinetti ei koskaan aukea. Tavanomaiseen kyselytutkimukseen vastaaja vastaa niin kuin hän haluaa vastata. Tiedän, että metsäammattimies on hölmö, mutta ikinä en saa tietää, kuinka hölmö hän on, kuinka paljon opportunistin oveluutta mahtuu mukaan.

Lukemattomat maata risteilevät luonnontutkijat, lukemattomat tarkkakatseiset maallikot hätyyttävät minua vierailuilla, puhelimessa, maantiellä, kadussa ja junassa ja kyselevät samaa kertosäettä: Missä ovat ne hakkuusäästöt, missä ne pystyyn lahoavat metsät, missä runsaspuustoiset metsät ylipäätään? He ajelevat koko valtakunnan tieverkon Hangosta Utsjoelle ja Vaasasta Ilomantsiin, kiertävät metsäautotiet viimeistä kiemuraa myöten ja tähystävät veneistään maan kaikki rannat ja saaret. He tramppaavat myös metsien sisukset marjastaen, sienestäen ja metsästäen - tai muuten vain. Mutta eivät he löydä muuta kuin kannokoita, kannokoille enintään käsivarren vahvuuteen ehtineitä taimistoja, tai lähelle siemenpuuasentoa harvennettuja keski-ikäisiä metsiköitä, itse asiassa taimikoita nekin. Oikeita täyskasvuisia puita, sellaisia sylinmitalla halattavia he kertovat löytävänsä vain taajamien puistoista ja kartanoiden pihoilta. Mistä ne tilastojen puukuutiometrit karttuvat?

Oma asemani on todella onneton, tällä kohden kuten usein muulloinkin. Monet ihmiset joko keskustelussa tai lehtipolemiikissa, joko väitelläkseen tai lohduttaakseen, koettavat vakuuttaa, että minä joko kuvittelen tai haluan syystä tai toisesta kärjistää. Olen milloin "Helsingin herra", milloin "risuparta" tai "vouhottaja" joka ei tunne "kansan", "tavallisen työtätekevän" sen enempää kuin "maaseudun" tai "talouselämän" todellisuutta. Alakuloisena joudun toteamaan, että juuri kaikessa tuossa todellisuudessa olen itse mukana elänyt, kaikin omin silmin nähnyt. Maaseudun, Suomen emomaiseman, metsien luhistumisen, isänmaan äidinkasvojen rutistumisen ja töhriintymisen koko sotienjälkeisen historian olen läpikäynyt. Varmasti olen tehnyt virheen, mutta toisen kuin vastaaninttäjät otaksuvat. Olen pitänyt silmät liian auki ja korvat liiaksi höröllään, olen nuuskinut liikaa, nähnyt ja kulkenut liikaa - ja muistan liikaa. Ja niin olen saanut sielulleni vahingon. Mutta olen sinnikäs, hoidatan "vaikeat kliiniset depressiot" pois, ja taas olen yrittämässä pelastaa mitä pelastettavissa on, puskemassa päätä seinään.

Huomasin juuri, että jotakin pientä jo rapisee pois, että ulkomuisti ei enää tavoita aivan kaikkia paikkakuntia, joiden metsissä olen taivaltanut kumisaappaat tai hiihtomonot jalassa, kompassi hihnassa housunkauluksen alla ja vähitellen nuhraantuva kartta paidan sisällä. Niinpä lehteilin muistiinpanojani, aivan kaikkia en jaksanut kahlata, mutta pitkälti yli 250 kuntaa listalle jo karttui, pyöreästi puolet Suomen kunnista - vuoden 1950 kuntajaon mukaan. Otos on riittävä, ja saman tien tiedän, että moni muu ei tunne omakohtaisesti metsien tilaa koko maassa. On minulla sellainenkin koeala, kymmenkunta keskihämäläistä pitäjää, joissa olen kulkenut liki jokaisen pienomistajankin metsälohkon läpi, useimpien metsät pitkin ja poikin.

Satelliitissa en ole istunut, siinä suhteessa luotan Mikko Punkarin esittelemiin satelliittikuviin talvisesta Suomesta, Ruotsista ja Venäjän-Karjalasta. Tahi paremminkin niin, että en itse niitä kuvia tarvinnut, olin maasta käsin nähnyt jo saman kuvan, saman pensasaron, saman lumiaavikon ja heti rajojen takana tumman metsämuurin niin Ruotsissa kuin Venäjän puolella.

Mitä kaikkea "elämäni metsässä" sisältää? Saako siitä kaikesta esiin pääkohtia, muotoa paperille? Tiivistä, tiivistä, pyytää toimittaja. Anna muistojen virrata, kerro nuoremmille, palauta mieliin ikätovereille, vaatii oma veteraanin-minäni, kultaisen nuoruuden haikailija. Yritän kulkea keskitietä.

Ehdin nähdä lukemattomia kirveenkoskemattomia aarnioita Ahvenanmaan suurilta metsäsaarilta alkaen, eteläisen Hämeen tiettömien suurmetsien sydämessä, Suomenselän Pohjanmaalla, Karjalassa, Kainuussa ja Peräpohjolassa. Oli sellaisiakin saloja, joilla tapasi jonkin aniharvan jättiläiskannon ammoisilta ajoilta, ehkä yhden hehtaarilla. Kylissä muistettiin, että muutama luotisuora jättiläispuu oli joskus viety laivanrakennuksen tarpeisiin rannikolle, runko täyspitkänä, alkumatka viiden hevosen vetämänä. Mujejärven ja Jonkerin saloilla Nurmeksessa ja Kuhmossa sai kulkea peninkulmamäärin vienalaista erämaata vailla merkkiä ihmisestä, ei lastua, ei nuotion sijaa. Sieltä tiedän, millaista on joutua hurmioon, ylimaalliseen sieluntilaan, eksyä tahallaan kartalta, vain ylimalkainen kompassisuunta tallella mielen pohjalla - ja sitten kävellä pahki maakotkan ikipetäjään poikasineen, tajuamatta, missä läänissä ollaan, Oulunko vai Pohjois-Karjalan?

Voi Ranuan ja Pudasjärven entisiä mahtavia erämaita, maakotkien jäljillä minä sielläkin samoilin, voi Palovaaraa ja sen kesähevosten villinvapaata laumaa tiettömien taipaleiden takana, kello kilkattamassa johtajan kaulassa, voi Vilmivaaraa ja Soidinkangasta kaikkien jumalien selän takana! Siellä minä tein elämäni kävelyennätyksen, 36 tuntia yhteen menoon, kun retkikumppani pääsi hukkumaan erämaahan ilman kompassia ja oli etsittävä esiin. Ja voi toisaalla niitä Pudasjärven valtaisia työmaita, joilla laajaa suoseutua raivattiin asutusalueeksi - ja voi sen ajan valtionmetsien alueherrojen, teknikoiden ja työnjohtajien katkeruutta, kun heidän parhaat petäjäharjunsa nevojen kannaksilla jaeltiin rintamamiestilallisille.

Muistan myös sydänmailta lukemattomat metsäkämpät, joihin jätkät eli metsätyömiehet - metsuri-sanaa ei silloin vielä ollut - kantoivat sapuskat peninkulmien päästä polkuja ja pitkospuita myöten. Muistan niiden talvisen tohinan ja öisen joukkokuorsauksen ja kesäisen hiljaisuuden ja ne pari vanhaa kämppävahtia, jotka elivät kämpillä vuoden ympäri. Muistan tukkikuormaraidot talvisilla hiihtoretkillä: ne tulivat vastaan äänettä kuin aave, suurten kuusten oksat äkkiä kääntyivät syrjään kuin esirippu, sitten vasta kuului reenjalasten nitinä, ja yhdeksän höyryävää hevosta lipui ohitse hirmuisine lasteineen perämetsiltä rantamaiden lansseja kohti. Keväällä tukkitiestä ei jäänyt muuta merkkiä kuin viljanpahnatukot, joita savotan tiemies oli levittänyt jyrkimpiin mäenkinkamiin kuormia jarruttamaan ja joita kalasääsket sitten kiikuttivat pehmusteiksi pesiinsä korkeimpien tasalakkipetäjien latvoihin. Metsät olivat silloin hiljentyneet puolivuotiseen rikkumattomaan rauhaan, miehet olivat rannoilla ja tienvarsien pinoilla kuorimarautoineen, jo maaliskuusta lähtien yläruumis paljaana aurinkoisilla pientareilla - ja vapun jälkeen peltotöissä.

Elävästi näen silmissäni ensimmäiset polkupyörä- ja mopeditiet Perhon, Halsuan ja Lestin valtionpuistoissa. Sitten tulivat talvisin jäädytettävät polannetiet, jotka jäivät yhtä lyhytaikaisiksi. Nyt on satojentuhansien kilometrien soratieverkko palstoittanut metsäturkin pikku palasiin, teurastanut suomalaisen metsän. Ja sivutöinään hävittänyt salolammen, tuonut sille lasikuituveneiden, koppien ja linja-autonromujen näyttelyn, kaikkien sateenkaaren värien kiiltävät muunnelmat.

Korean-suhdanteesta 1950-luvun alussa se alkoi, paljaaksihakkuun vyörytys. Muistan sen ensimmäisen sadan hehtaarin aukon Luopioisten takamailla Yhtyneitten Paperitehtaitten metsissä, se pohotti kulotuksen jäljiltä mustana ja suunnattomana, retkikumppani Putkosen Pekka, lääkäri sittemmin, vainaja jo kauan, risti sen Kullervon Kiroukseksi, ja sillä nimella se esiintyy havaintovihkoissani vieläkin. Sekin aukko aukeni justeerin ja pokasahan voimin. Miehiäkin, työvoimaa, riitti rajattomasti - ja riittäisi tänäkin päivänä, vaikka puukolla nirhaamaan puut poikki ja pätkiin. Mutta kone oli jo väijyksissä ja iski pian salojen sydämeen niin kuin muuallekin, riistämään mieheltä kaiken miehenarvoisen, väkevän työn, ponnistuksen, mittelön. Hirvittävänä katkona elämänkerrassani välkkyy ensimmäinen moottorisaha lumikenkävaelluksella Pälkäneen Ruokolan takamaassa maaliskuussa 1956 - ensimmäinen moottorisahojen suursavotta Ilomantsin Naarvan koskemattomassa aarnihongikossa saman vuoden elokuussa. Tämänkeväinen metsätyömaa sitten, vuonna 1993 - no, antaahan olla.

Mutta ennen kaikkea muistan, mitä puustolle on tapahtunut. Se katosi silmieni edessä, suli pois kuin lumi. Katosivat kilpikaarnapetäjiköt, haihtuivat taajat varjoisenpimeät ikikuusikot, korvautuivat taimistopöpeliköllä jos niilläkään. Hävisi jokainen säärtä vahvempi koivu. Kaikkein tarkimmin nuoltiin sukupuuttoon haavikot, ne vanhat koloiset haavanronit, joihin rimpuilemalla vielä 1950-luvun ahkerimpina kesinä saatoin rengastaa liki kolmesataa naakanpoikaa, ja pöllöt ja uuttukyyhkyt päälle. Takamailta ne avohakkuut alkoivat, ja vasta 80-luvulla ne ehtivät pihanreunojen hakametsiköihin ja rantalehtoihin saakka. Puuston määrä kaikkiaan hupeni käsittämätöntä vauhtia. Hämäläisissä kotipitäjissä arvioin, että puuta saattoi 80-luvulle tultua kuutiometreissä mitaten olla ehkä kolmannes jäljellä 40-luvun lopusta - noin kahden kolmanneksen hukka kolmessakymmenessä vuodessa. muualla maassa kato oli vielä kovempi, pohjoista kohden aina syvempi. Jo 50-luvun lopulla pudasjärveläinen vanhaisäntä ärhenteli, ettei enää löydä lapsenpiiskaakaan koko kylästä.

Todellisuutta vasten metsäteollisuuden propagandan menestys on häikäisevä. Silminnäkijän todistus ympäri maan, satelliittikuvan todistus on se mitä yllä olen kertonut. Mutta metsäteollisuuden todistuksen hakkuusäästöistä ja valtakunnan puuvarojen kasvusta on sittenkin nielaissut enemmistö - se joka ei metsiä kulje eikä autostakaan katsele, jolle kaikki vihreä mikä ei ole peltoa on metsää. Sen valheen on nielaissut julkinen sana lehdestä lehteen. Vastikään löysin tyrmistyksekseni samat tilastot puuston kuutiomäärän kasvusta jopa sellaisesta huolella tehdystä ja monessa suhteessa tarkkanäköisestä kirjasta kuin "Ympäristön tila Suomessa". Kuinka Göbbels sanoikaan: jokainen väite on tosi, kun se kyllin usein toistetaan.

Mitä kaikkea on näiden metsätilastojen takana, miten ne on koottu? Minulle nyt vain kävi niin kuin alussa pelkäsin, lankesin muistelemaan, hukkasin sivuja ja väsytin lukijan. Annan hänelle viikon aikaa toipumiseen ja toivoakseni uudelleen virittymiseen.

Isäni tutki Laatokan-Karjalan kasvillisuutta joka kesä sotavuosiin, kuolemaansa saakka. Mutta eipähän ottanut pikkupoikaa mukaansa Impilahden niityille kertaakaan. Minulta jäi vanha Karjala näkemättä, ennen kuin raja sulkeutui. Kun katselen Karjalaa tällä hetkellä kovin erilaisin silmin kuin ne, jotka ovat siellä omakohtaisia menetyksiä kokeneet, niin ei tuo tausta eroa kokonaan selitä, ei lähellekään. Mutta tulkoon mainituksi. Yhtä kiihkeitä tunteita minulla Karjalaan kyllä varmasti liittyy kuin tulisimmilla Karjala-haaveilijoilla konsanaan.

Seuraavaan Karjalan vaiheeseen, Neuvosto-Karjalaan, minä jo ehdin mukaan, ja silloin ne voimakkaat omat elämykset alkoivat. Sääli että massamatkailu on suistanut matkakertomukset devalvaatioon. Petroskoin-matkaa 1970-luvulla tekisi mieli joskus muistella paperillakin.

Oikeasta kunnon Neuvosto-Karjalasta siirryttiin perestroikan kautta liukuvasti Uuteen Karjalaan, Venäjän-Karjalaan. Taksi- ja bussimatkalaisten ensi aaltoihin en kiirehtinyt mukaan. Kuuntelin ja tunnustelin – suursuomalaisten päivittelyä, luonnonystävien päinvastaista hehkuttelua. Vasta parina viime vuotena on sitten tullut seilailtua Laatokalla ja soudeltua Vuoksella, jokunen viikko. Ei vielä aivan samoin retkeilijän vapauksin kuin muualla Euroopassa, mutta puoliksi kuitenkin.

Siinähän kävi sitten niin, että ennalta kuullut selonteot kalpenivat kerrassaan. Ei niiden voimassa ja värikkyydessä mitään vikaa ollut, mutta Karjalan todellisuus löi ne kaikki laudalta. Odotukset olivat oikeansuuntaiset, mutta täyttyivät yli äyräiden. En minäkään pysty kieleen tarvittavia uusia huippulaatusanoja sepittämään ja yritän valita toisen tien. Yritän selittää niitä tekijöitä, joiden ansiosta itärajamme on tällä hetkellä huikaisevin raja maapallolla: tällä puolen helvetti, tuolla puolen paratiisi

Kestää aikansa, kun vaeltaa päivästä toiseen Vuoksen saarten ja rantojen yltiöpäisessä rehevyydessä, halavien, villivaahteroiden, koivikoiden, jättiläishaapojen ja tuomien sokkeloissa, ympärillä kaikki unelmalinnut mitä Pohjois-Euroopan lehdosta voi löytää, kultarinnat, kuhankeittäjät, pyrstötiaiset, pikkusiepot ja valkoselkätikat, ja kuuntelee peninkulma peninkulman perästä rantaruohoston ylenpalttista mellastusta, kaulushaikaroita, luhtahuitteja ja rastaskerttusia – niin, kestää aikansa, ennen kuin rauhoittuu luonnontuntijana pohtimaan tällaisen eloyhteisön syntyä.

Toki tiedän entuudestaan pääsäännön, että lehto elpyy, uusiutuu ja kasvaa nopeammin kuin muut metsätyypit. Karjalassa on nyt satojen neliökilometrien koealat, jotka osoittavat, että viidessäkymmenessä vuodessa polttopuu- ja lehdeslepikosta, ränsitystä vene- ja laidunrannasta tulee aarniolehto, joka näyttää jo saavuttaneen lopullisen tasapainon. Siinä on jo mahtavia täyskasvuisia puita ja se määrä kolopökkelöitä, kantoja, maapuita ja nojopuiden kaikkia kallistuskulmia mikä aarniometsään mahtuu – kaikki se, minkä lehdon tuhannet eläimet, kasvit ja sienet tarvitsevat.

Vihreät lehdot, vihreät niityt! Siinä missä samojen leveysasteiden suomalainen aukea pohottaa puoli vuotta synkän mustalle mullokselle auki viillettynä, siinä Karjala karjoineen ja nurmineen vihottaa vihreänä. Ja karjatalouden ihana väljyys ja tehottomuus jättää kukille tilan kukkia. Seitsemänkymmentä vuotta on mentävä ajassa taaksepäin, ennen kuin tällä puolen rajan kohdataan sellainen ruisrääkkien raksutus kuin nyky-Karjalan niityillä. Kuinka kauas on palattava Saimaan historiassa, ennen kuin kohdataan sama norppien vilinä kuin Laatokalla, jossa niitä pulikoi joka rantakallion kyljessä?

Entä sitten ihminen Karjalan kannaksella? Ihminenhän on kaiken avain, hän joko sitoo tai päästää. Minä katselen siellä ihmistä yhtä paljon kuin luontoa, ja lumoudun molemmista. Lumoudun ihmisen puuttumisesta: ei raiskaajaa, huvilaa, laituria, moottorivenettä, vaikka peninkulmat vaihtuvat. Mutta lumoudun myös ihmisen läsnäolosta, niistä pikku onkiukoista, jotka harmaina ja hiljaisina huomaan joenmutkassa pajupensaan katveessa vasta kuin veneeni melkein törmää. Koskaan en näe ongenkohon värähtävänkään. Rauha on täydellinen.

Ennen kaikkea minä ihastun heidän kyliinsä, ne riemullisella tavalla huvittavat minua. Kuinka on tilastollisesti mahdollista, että yksikään sadoista vajoista ja mökkeröistä ei ole vatupassissa, suorassa kulmassa? Ja kuinka on mahdollista, että lautapinot, veistettyjen hirsien, betonipylväiden ja harkkojen kasat vääjäämättömästi uinahtavat korkeaan heinään ja tiklien takiaispehkoihin, ennen kuin ponnistavat ylös pöyhkeiksi, joutaviksi, ylimääräisiksi rakennuksiksi?

Mutta näen myös pääasian romun seassa: välttävät, riittävät asunnot, sadat ja tuhannet pienet kasvihuoneet ja keittiöpalstat. Tutkimme rantakylän, jossa talot ovat harvassa samaan tapaan kuin Suomessa, mutta niitä eivät yhdistä autotiet vaan suloiset kinttupolut, joita myöten emännät ja isännät kantavat kasseja kylän kaupasta, reippaina ja ryhdikkäinä. Piiritämme kylän manteren puolelta ja toteamme, että sinne tosiaankin tulee vain se ainoa tie, jolle henkilöautolla ei ole mitään asiaa, sen syviä raiteita pystyy ryömimään vain venäläinen kuorma-auto jossa on korkea maavara.

Kylässä on myös yksi stalininmallinen kerrostalo, kolme kerrosta. Pihassa telmii iloisia koiria ja lapsia. Ovia ei ainakaan kesällä näy missään, on vain oviaukot. Niistä kulkee jatkuva virta pääskysiä sisään ja ulos. En kehtaa tunkeutua rappusiin, ja niinpä vieläkin mietin, missä pääskyjen pesät olivat – nousivatko ne rappukäytävissä ylös eri kerroksiin, ehkä asuntoihin? Puut ja pensaat törkkivät seiniä, yrittävät ikkunoista sisään. Ihminen suostuu kerrankin olemaan yhtä luonnon kanssa. Länsimainen luonnonystävä on lopullisesti myyty.

Käkisalmen omalla satojen saarten suurjärvellä kohdattiin valtaisa retkeily- ja leireilynäytelmä. Sadat, luultavasti tuhannet soutuveneet kansoittivat helteisen järven: perheitä, pariskuntia, valtaosa nuorisoa, kaverusten ryhmiä. Erikseen muistan veneen, josta jo kauas kuului iloinen naurun ja juttelun melske, vaikka sitä kuljetti vain yksi opiskelijaikäinen rivakka soutajatyttö. Läheltä sivuutettaessa laskin kuitenkin seitsemät paljaat sääret, jotka roikkuivat partaan yli, varpaat vedessä viillytellen.

Parina yönä osallistuttiin venekuntien yöpymiseen saarissa. Kaikille sopiville kovarantaisille paikoille oli syntynyt valmis nuotiopaikka, monille jäänyt pehmeitä kaislavuoteita edellisten jäljiltä. Naapurinuotioilla puoleen yöhön saakka taukoamatonta jutunkerrontaa ja naurua, tyttöjen ja poikien äänet vuoronperään, ja jatkuvaa polttopuun nyrhimistä luvalla sanoen alkeellisilla pikku kirveillä. Sahoja ei kuulunut kalustoon, ja niinpä kannot ja elävät puut kärsivät nuotion lähipiirissä vain kymmenen metrin säteellä, siitä alkoi koskematon aarnio. Kello neljän aikaan aamulla alkoi taas kirves napsua, nuotio savuta, ilakointi ja pajautus kaikua. Nukkumiseen ei ihanaa viikonloppua näemmä kannattanut tuhlata.

Soutuarmaadojen arvoitus selvisi, kun rannoilta löytyi parikin suurta venevuokraamoa mitättömine maksuineen. Mutta mistä oli peräisin kolmannes laivastosta, pitkät maastonväriset kanoottikaksikot, joiden mykistävä merikelpoisuus esittäytyi myös Vuoksen pystyissä koskissa? Selitys tuli vasta Käkisalmen rautatieasemalla rannan tuntumassa, johon puolen tunnin välein saapui Pietarista komea vihreä lomajuna. Niistä purkautui pariskuntia suuret nyytit niskassa, sisältönä epäilemättä teltta, makuupussi ja eväät. Mutta eipäs, paljastuikin kasa kankaankappaleita ja kevytmetallikehikoita: kahdessa minuutissa kanootti koossa ja nuoripari menossa täyttä vauhtia saaristoon.

Paluumatkalla maantiellä idylli särkyy julmasti. Se uhka, jonka olemme koko ajan tienneet, esittäytyy. Suomalaiset rekka-autot, kirkasväriset, trimmatut, täynnä raakalaisen voimaa, mouruavat kohti länttä, kukin mukanaan viisikymmentä tonnia valkoisia koivuja. Viipurissa kohtaamme toisia suomalaisia. Hätääntyneet tytöt tulevat luoksemme, he ovat olleet toisilla rannoilla Kannaksella, ja he kyselevät, eivätkö suomalaiset luonnonystävät ja heidän järjestönsä voi estää Karjalan ryöstämistä. Mutta mitä me voimme tehdaspuulle, Enso-Gutzeitille, Eno-Cellille, joilla on toinen maailmankatsomus ja tuhatkertaisesti enemmän hevosvoimia?

Karjala selvittää, opettaa paljon. Siellä tulee mieleen myös monia kummallisia asioita, muistumia, mielleyhtymiä.

Muistan äkkiä hyvin selvästi talvisodan, jatkosodan, silloiset sanomalehdet, omaisten ja sukulaisten puheet. Muistan jatkuvan jumputuksen savijalkaisesta jättiläisestä ja sen, että yksi suomalainen vastaa kymmentä ryssää. Kun nyt katselen vahvoja venäläisiä melojapoikia ja ajattelen kotiseutuni veteliä, auton ja moottoriveneen täydessä orjuudessa hötkyileviä nuorukaisia, näen että tällä hetkellä yksi ryssä vastaa kymmentä suomalaista. Mutta nyt ei ole sota, ja kauppasodassa he eivät pärjää.

Karjalassa minä näen selvemmin kuin koskaan sen tekopyhän hämäyksen läpi, että ihminen ja luonto voisivat rehottaa samanaikaisesti. Ne ovat aina toistensa vaihtoehtoa, joko - tahi. Mutta Karjalassa minä näen ihmisen, joka TYYTYY ja LUOPUU. Se on valtava kokemus.

Vihdoin minä lopullisesti ymmärrän, miksi minä omassa maassani, johon olen sidottu, elän pysyvän kauhun vallassa, miksi minulla on tunne kuin minua koko ajan lyötäisiin nyrkillä naamaan. Ei se johdu pelkästään siitä, että metsät on raadeltu ja rannat alennettu markkinahumuun. Ei se johdu asfaltti- ja betonipintojen suunnattomasta määrästä sinänsä eikä autojen miljoonaisesta kimalluksesta katsoi minne hyvänsä. Se johtuu siitä, että tässä maassa kaikki on raakaa, sileää, räikeää, puleerattua, valmista. Kauheinta on se, että tämä maa on järjestyksen kourissa, täällä on kaikki ojennuksessa. Raivaussaha on työkaluista kammottavin. Joka hiekanjyvään on lyöty ihmisen ylimääräinen omistajamerkki. Suomessa ei ole mitään salaperäistä, ei mitään lempeää, ei missään himmeää hehkua.

Hetken verran Vuoksen lehdoissa häilähtää toivo. Ehkä joskus minun Suomenikin, minun Hämeeni on tämän näköinen, palaa elämään. Öykkärien ote kirpoaa. Minun kotirantani, minun kotimetsäni ovat taas vihreät, tuuheat. Mutta se on vain häilähdys. Ei siinä niin päin käy. Toisin päin siinä käy.

En usko, että Karjalan näkeminen on ollut hyväksi. Karjala on kuin onni, niin kuin ihmiselämän onni aina – sen näkee vilaukselta, ja sitten se on poissa. Päällimmäiseksi jää aina suru.

Etsin Suomen luontoa. Etsin siruja. Olisiko jossa­kin jotakin jäljellä?

Ennen kävelin, sousin, ajoin pyörällä, kiipesin kal­lioille ja puihin, istuin ja makasin luonnossa, met­sässä, suolla, rannalla, saa­ressa, meren ja järven ula­palla, koko vuoden, vapus­ta elokuun loppuun mel­keinpä ihmisen taloissa si­sällä käymättä, syksyllä ja talvellakin paljon useampia tunteja kuin sisällä huo­neessa.

Sitten tulivat tiet, teh­taat, autot, traktorit, kai­vinkoneet, oja-aurat, suih­kukoneet, helikopterit, moottorisahat, moottori­kelkat, moottoriristeilijät, autolautat, betoni, lasi ja asfaltti. Suomi hävisi, mu­reni pala palalta, oli pois­sa. Se kävi nopeasti. Jos supistan näkökulmaa ää­rimmilleen, omaan itseeni, niin surullisinta on se, että minä jäin jäljelle. Minä jäin neljän seinän sisälle.

Keuhkot hapettavat ver­ta, aineenvaihduntaa ta­pahtuu. Eikä se tyhjyys, jonka luonto jätti jäljelle, ole oikeaa tyhjyyttä. Se on tyhjyyttä joka tuntuu, muistuttaa koko ajan. Pää on halkeamaisillaan, silmät ja korvat halajaisivat erä­maan ikipuita, lehtorantoja ja tiirakarikoita, sinisiä vaaroja, uneksivaa ja rik­kumatonta hiljaisuutta. Ja­lat olisivat menossa, hiipi­mässä mahtikuusikossa, jossa seuraava salaisuus kymmenen metrin päässä on vielä piilossa, kahisuttamassa neilikkakedon pin­taa, harppomassa kevein ja nopein kurjen askelin ne­van jännettä.

Mutta jalat rummuttavat vain mökin lattiaa, vain matto tai vuoteenpeitto ka­hisevat.

Joskus minä käpsehdin pihallani, teen siellä poltto­puita, ikään kuin vielä polt­topuita tarvitsisin, tai yri­tän puuhata puutarhassa, yritys sekin, puutarhaa mi­nulla ei koskaan ollut sil­loin kun minulla oli luon­to. Mutta äkkiä aloittaa taas, on kai ollut aamiaishetki, moottorisaha tuolla, missä lomarakennusta ja laituria tehdään viimeiselle lapsuuteni onkikivelle, ja toinen tuolla, missä viimei­siä rantaleppiä katkotaan. Ja samalla alkaa verkkosaunan takana puskutrak­torin syvä murina ja sen kauhan kalina. Tiedän, et­tä se raivaa ja siirtelee vii­meisen taivaanvuohiniittyni ojasavia ja reunalehtojen kiviä, pajun ja tervalepän juurakoita ja runkojen murskeita toiseen paikkaan ja taas takaisin entiseen paikkaan iltamyöhään saakka, kymmeneen tai yh­teentoista, aina tunnin pari vielä lyhtyjensä valossa, niin kuin se on tuolla kol­menkymmenen aarin alalla tehnyt jo kolme kuukautta, lauantait ja sunnuntait sii­nä kuin arjetkin. Nykyajan hämäläinen nuori-isäntä ei enää lemmi tyttöjä, hän lempii raivaustraktoriaan.

Juoksen pihan poikki tu­paa kohti, mutta en ehdi: liiterin ja nurkkamäntyjen takaa syöksyy tukkaa viis­täen suihkuhävittäjä, ilma­virta ja kauhu yhdessä heit­tävät minut nurin polulle, huumaava ujellus tulee vasta hetken päästä. Niitä on kaksi, ja olen oppinut, että ne repivät taivasta ja maata tunnin verran, ennen kuin kaiketi polttoaineentäydennys pakottaa ne pa­laamaan Pirkkalaan missä on helvetin ydin.

Nyt olen taas neljän sei­nän sisällä. Hiljaisuutta en saa täälläkään. Ikkunalasit helisevät ja seinät täräjävät. Yhteiskunnan hallittu rakennemuutos ääntelee.

Muistan erikseen sadat puuyksilöt, sadat linnunpesät, neliömetrilleen ja korkeudelleen maan pinnasta – vaikka yhtään näistä puista ja mättäistä ei ole jäljellä.

Täällä neljän seinän si­sällä minä yritän kuvata luonnonystävän tuntoja, toistenkin luonnonystävien puolesta, ja luonnonystä­vien viimeisten eläin- ja kasviystävien puolesta. Lä­hetän niitä kuvauksia tääl­tä ulos kaikkeen maail­maan.

Sitten minulle tuo posti vieraitten ihmisten kirjeitä. Kummallisia viestejä. ”Kii­tos että olet olemassa”. Tai ”kuinka vielä jaksat pysyä hengissä? On kuitenkin hy­vä että jaksat ––” Ja mi­nusta alkaa tuntua siltä kuin minun olisi pakko sit­tenkin vielä vähäksi aikaa laatia itselleni eloonjäämisstrategia.

*

Käyn vielä tuhannennen kerran mietteissäni läpi ko­tiseutuni. Omalta tontiltani en pääse kävellen tai pyö­rällä mihinkään, olen yrit­tänyt joka suuntaan ja tul­lut aina verissäpäin takai­sin. Peninkulman parin sä­teellä tunnen joka hehtaa­rin ja tiedän, mitä sille on tapahtunut. Olen koettanut paaduttaa itseni hyötyta­voitteella ja sukeltaa mustikkamarikoihin, entisiin ”omiin” takametsiini, jois­ta pitäjän ainoa salolampi jo parikymmentä vuotta sitten kaakkureineen poiskuivattiin. En onnistu siellä silmiäni niin asettamaan, etteivät ne osuisi metsäau­toteiden varsia kirjavoiviin automessuihin, sinisen, pu­naisen, vihreän, mustan ja valkean peltiseen väikkee­seen. Enkä saa mielestäni sitä, että syyskesän ilmatila on lentokoneita lukuun ot­tamatta hiljainen. Hyvin­voinnin kaatopaikoilta siin­neet huuhkajat, nuo siivek­käät jättiläisrotat, nuo ih­misen parhaat ystävät, hä­nen kivääriensä ja haulikkojensa työn viimeistelijät, ovat raivanneet jäljettömiin hiirihaukan, mehiläishau­kan, ruskosuohaukankin ruokoviidakostaan, kalasääsket nimikkopitäjästään.

Äkkiä muistan, kuinka ihminen voikaan unohtaa, pienen ihanan rämelapun, sehän on vain parin kilo­metrin päässä aivan Vana­jan rannassa, sitä kai ei voi ojittaa, järvenpinta on kai liian lähellä (mitäpä ihmi­nen ei voisi), siellähän myös ennen oli mustikoita.

Otan ämpärin ja kävelen sinne, mustikoita on sinisenään, alan poimia. Äkkiä remahtaa aivan vieressä kaivinkone – ei sama kuin kotitonttini rajalla, vaan toinen – huumaavaan räiskeeseen ja kolkutuk­seen. Olin unohtanut tä­mänkin: rämeen rantaan, kaavassa vihervyöhykkeek­si, seudun viimeiseksi, mer­kittyyn on noussut kaksi huvilaa, ja niiden pihamaa­ta nyt silitetään. Huvilat rakensi vuokra-ansiota saa­dakseen poikkeusluvalla, rakennuslautakunta yritti panna vastaan, pankinjoh­taja ja metsäteknikko (sa­massa persoonassa), jolla jo on oma huvila läheisessä niemessä. Ostipa kuorma-autonkin saadakseen tien ja ajaakseen soraa upotta­van rämeenkulman läpi, lu­kemattomia, lukemattomia sorakuormia, kokonaisen viipaleen harjua.

Onko minulla käsittä­mättömän huono onni, on­ko tilasto minua vastaan, osuuko iskuja joka päivä juuri minuun? Ei, tiedän, ja muilta kuulen, että pankinjohtajametsäteknikko on tässä maassa joka kyläl­lä, tai kaksi, tai kolme. Ja kaikkialla suomalainen kai­vaa, ensin kuokalla, sitten kaivinkoneella, ikenet aina yhtä irvessä. Nykyajan epäarvoitus: puut se nurii, maat se tasii, mikä se on? Se on katerpillari.

Tai ehkä liioittelen? Li­sään? Rämähtikö todella kaivinkone möyryämään sadan metrin päässä juuri saatuani kourallisen musti­koita ämpärin pohjalle Suolahden rämeellä elo­kuussa 1987?

Paavo Haavi­kon siteeratuin ajatelma: parodia on käynyt mahdot­tomaksi, ne tekevät sen it­se. Muutettavat muuttaen: liioittelu on käynyt mah­dottomaksi, todellisuuden painajainen ehtii aina edel­le. En yritäkään rasittaa mielikuvitustani, kirjoitan vain silmieni ja korvieni havainnoista, tapahtumista nyt ja ennen.

*

Hirmuinen veto, kaiho ja kaipaus minulla on tähän Suomeen, tähän kotimaa­han, jota nuoruudessa niin hillittömästi rakastin. Mut­ta kaikki ennen nähdyt pai­kat itsesäilytysvaisto on jo kauan karsinut pois, minul­la on murhaavan hyvä maisemamuisti, enkä uljaan uuden maailman haavoja tutussa maastossa pysty kestämään. Ja vali­tettavasti minä olen pää­osan Suomesta nähnyt vaellusvuosinani, nähnyt, rekisteröinyt ja kiintynyt.

Joitakin aukkoja, yllät­täviäkin, oli jäänyt, ja ne­kin olen nyt kuronut um­peen tällä vuosikymmenel­lä, Hailuodot, Iniöt ja Vel­kuat, Koijärvet, Koskeljärvet, Kyyvedet, Linnansaa­ret, Ounasjoet. Elämyksiä on vielä löytynyt, mutta kaikkialla suurin varauk­sin: kaikkialla on vyörytys, prosessi ollut käynnissä, toistamiseen ei mihinkään näistäkään ole uskallusta yrittää.

Kaikkein huonointa stra­tegiaa oli yritys etsiä rau­haa ja onnea luonnonvalokuvien perusteella. Niitä­hän meillä on toinen tois­taan satumaisempia, juma­laisia puronotkoja, kukkaniittyjä ja merenluotoja, ei­kä niillä ole loppua ennen kuin kaikki loppuu.

Mutta osoittautuu, että mikään ei valehtele niin kuin valoku­va. Se valitsee kapean sek­torin ihmisen 360 asteen havaintokentästä ja silmän­räpäyksen ajan virrasta, ja se sulkee pois äänen, melusaasteen, saasteista kauheimman. Kun otan selvää, missä kuvan sädehtivä merenluoto sijaitsee, löydän sen kyllä. Ja sen takana möyryää vuortakin kor­keampi Tukholman auto­lautta, jonka kylkeen mah­tuu yhtä aikaa tämä ja kol­me muuta luotoa siten, että pääosa laivaa näkyy luoto­jen ylitse ja palasia viitenä kaistaleena luotojonon si­vuilta ja lomasta. Ja kun käännän niskaani vähäsen, näen voimansiirtolinjan, joka pikkusaariin poikkea­matta loikkii saariston yli ja halvaannuttaa minut tekniikan mahtavuudella niin hartaaseen kunnioituk­seen, etten huomaa väistää ohikiitävän pikaliipparin hyökylainetta, vaan kastun läpimäräksi rantakalliolla.

*

Kaiken jälkeen minulle ei jää muuta mahdollisuutta kuin pettää vihreät periaat­teet ja liittyä ulkomaanturistien virtaan — silloin, kesällä, kun vaellusveri hivuttavan pakottavasti polt­taa. Saan parhaan ystäväni mukaan, joku jaksaa vielä minun kanssani, retuutam­me polkupyörämme eri maihin laivoilla, junilla ja linja-autoilla.

Ruotsissa ihmettelen suunnattomia metsäpintaaloja ja oman Hämeeni korkeudella monen penin­kulman mittaisia asumatto­mia tienvarsitaipaleita, pi­tempiä kuin missään mei­dän Lapissamme. Naavaa riippuu puissa tiepuolessa­kin, niin kuin lapsuuden Suomessa. Kapeat hillityt tiet ja yksikaistaiset sillat valtionmaanteillä tuntuvat uskomattomilta kotimaan päättömään haaskaukseen ja rementämiseen verrattui­na. Yhtään rakennustyö­maata, yhtään kaivinkonet­ta, yhtään nosturia, yhtään kirkuvan väristä taloa, yh­tään tasakattoista rumilus­ta, yhtään lomamökkiä rannalla en näe, vaikka vii­kot vierivät, kaupungit, ky­lät ja maakunnat vaihtu­vat.

Unkari on vielä hymyile­vä paratiisi Suomeen ver­rattuna, niin kuin kaikki maat, Bükk-vuoriston unohtuneen metsäniityn aamuaurinkoisessa reunas­sa minä seuraan kuinka kahdeksan villisianpoikaa poimii mansikoita ja pyökkimetsästä löydän valkosel­kätikan. Tiszan rannassa kartta pettää, lossia ei ole­kaan, pääsemme ranta-ukon vieminä ruuhella ylit­se, joen takana joudumme pyörinemme viidakkoon, harmaahaikarat istuvat kuin patsaat valtaisassa pii­lipuussa ja tuijottavat mei­tä kalansilmin, laulusammakot huhuilevat tulvaleh­doissa kuin menninkäiset, tulee hämärä, suuret ruskeanharmaat kovakuoriai­set piirittävä meidät, lentä­vät silmiin ja tukkaan, nii­tyn ylle ilmaantuu kymme­nien jättiläislepakkojen parvi.

Lintujärven rannasta kalastajanvaimo Piroshka kaappaa meidät koko vuo­rokaudeksi läkähdyttävän runsaaseen kestitykseen, kirkkomaan veräjältä pastorinrouva vie huikeasta helteestä suojaan kirkonmuurin varjostamaan so­laan ja esittelee yhtä ylpeä­nä ainoaa kirsikkapuutaan ja muurinhalkeamassa poi­kasia ruokkivaa mustaleppälintuaan — sillä aikaa kun koko perhe valmistaa meille lounasta. Illalla mel­kein nimettömässä kylässä Tiszan takana mustalaiset vinkkaavat meidät mukaan puutarhajuhliinsa.

Unkarissa minä kuiten­kin osaksi petyn, siellä asuu hikisiä ja ylilihavia ihmisiä, jotka kuljettavat raskailla kuorma-autoilla hiekkaa, soraa ja pieniä ki­viä edestakaisin niin kuin pohjoinen sukulaiskansan­sa, vehnäpeltoa vyöryy kymmenen itäsaksalaista Fortschritt-puimuria vinorintamassa. Unkarilaiset pinkovat kiilto silmissä kohti länsimaista räähkäelämää. Muovi- ja paperitörky tienvarsilla ja kyläkujilla on jo nyt kuvaama­ton, ojissa säkkejä, joiden repeämistä pursuu punaisia kananhelttoja.

Mutta Puola, oi Puola! Puolassa minä löydän iha­nat laajat aarniometsät, kaartelevat kotkat ja mus­tahaikarat, telttaöiden hil­jaisuutta rikkovat vain peurojen ärjähdykset, keh­rääjän surina ja nuolihaukan huuto kolmikymmenmetristen petäjien latvois­sa.

Puolassa minä löydän ihanat ihmiset ja ihanat kylät, joissa lehmät, kyyhkyset, lampaat, siat, pienet tytöt, ankat, koirat, kattohaikarat, varpuset, pienet pojat, miljoonat pääskyset, kanat, kissat, hanhet ja kalkkunat muodostavat yhtenäisen elävän maton koko pinta-alalle; tienvarsillakin pitkillä asumattomilla taipaleilla joka kolmenkymmenen metrin päässä pikkiriikkinen valpas koira, seuraa liikennettä isot korvat pystyssä.

Kerran minä jäin hämmentyneenä tuijottamaan yhtä hiljaiselta näyttävää neliömetriä puistonurmikolla, pian sentään ruohotupas heilahti ja kananpojan kirkas silmä vä­lähti. Ja hevosia, kymmenintuhansin — koko per­heen vankkureissa iloisena, verkalleen, käymäjalkaa, välillä kymmenen metriä leppeää hölkkää, lihava, kiiltävä hevonen, minä muistan oman suomalaisen hevoseni, joka on yhtä te­hokas ja kiireinen kuin mi­näkin, ei koskaan yhtään käyntiaskelta, aina täyttä ravia.

Puolalainen kylä: kaikki ihmiset ulkona, ruokkimas­sa eläimiä, töissä puutar­hassa, kävelemässä raitilla, kaivamassa lapiolla ojaa terveinä ja voimakkaina, iltaisin perhekunnittain is­tumassa penkillä talon edessä, televisioantennit heilumassa hylättyinä ja ikävissään tuulessa, Puolan tuulessa, se on aina länsi–luoteessa, navakka ja vii­leä. Illalla saapuvat kaikil­ta suunnilta yksinäislehmät lypsylle ja yöpuulle kotiin, nämä joka kyläläisen aar­teet, useimmat jalan talut­taen, jotkut hevosvankku­reiden sivulla hölköttäen, toiset polkupyörän vierellä vinkkuroiden, taitavimmat setämiehet istuvat pyörät satulassa käsi lehmän lau­tasilla, polkimet liikkumat­ta, lehmä vie pyörää tasai­sesti ja arvokkaasti. Tulee linja-auto vastaan, kaikki lehmät osaavat komenta­matta väistää oikeaan reu­naan, vain hanhilauma ei väistä, johtajahanhi nostaa päänsä uhmakkaasti pys­tyyn, ja linja-auto odottaa. Minä ajattelen kotimaani maaseutua, jossa saan pyö­räillä Hangosta Utsjoelle, enkä näe yhtään ihmistä, en pellolla, en kylänraitilla, Suomalaisesta näkyy vain pää, ja aina lasin läpi, autossa, traktorin hytissä, kaivinkoneen ohjaamossa.

Puolan tienvarret ovat siistejä kuin Isäjumalan jäljiltä, sillä pakkauksia, kää­repaperia ja muovikelmua ei ole. Ei muovia ole muutenkaan, ja kuinka voisi ollakaan, maassa jossa ei ole öljylähteitä. Talouskaupoissa kimmeltävät pitkät rivit lujia peltiämpäreitä ja posliiniastioita. Puolan-kesän aikana me tapaamme kaksi sotilashävittäjää, kaksi helikopteria ja kaksi moottorisahaa, kolme kertaa tuulee vastaan tukkikuorma-auto, muutama tukki kussakin. Sahoja tai sahatavaraa ei ole, rakennustelineet ylös kirkkojen kupoleihin asti ovat ohutta kuorellista kuusiriukua. Puolassa puulla on pystyasento, Suomessa vaaka-asento.

*

Puolassa minä saan elämänuskoani takaisin niin paljon, että se kantaa ja värjyy vielä kuukausien ja vuosin yli, ja kaikki mitä vielä kirjoitan ihmislajin säilymisen puolesta saa virikkeensä puolalaisista, ja ilman Puolaa näitäkään tuskaisia rivejä ei olisi kirjoitettu, mistä kiitos ja kirous Puolalle. Mutta en minä voi iänkaiken olla ulkomailla, Puolassakaan, ei minulla ole siellä elinkeinoa eikä pitkäaikaista oleskelulupaa, eikä parhaalla ystävälläni kuutta viikkoa pitempää vuosilomaa. Ja vaikka minä ennen kuljin ja asuin erämaissa ja merenluodoilla aina yksikseni, niin nyt minä en enää kestä retkeillä yksin, sillä minä pelkään omaa masennustani ja pettymystäni ja sitä että ne voivat yksinäisyydessä yllättää vieraallakin maalla, ainakin silloin kun minä muistan kotimaatani.

Tänä vuonna olen tehnyt, osannut tehdä ja uskaltanut tehdä kotipihasta yhden ulkomaanretken ja neljä kotimaanretkeä. Kaikki ne ovat olleet kilometreissä pitkiä ja rahassa kalliita ja tuskallisten ja ru­mien taipaleiden takana.

Keväällä vähän ennen käen kukuntaa matkustin Ruoveden Helvetinjärven kansallispuistoon. Helvetinkolulle johti pitkä kint­tupolku ja siellä minä tapasin semmoisia ihmisiä joita minä haluankin tavata, erämaata ihailevan nuoren­parin ja iloisen ja reippaan perheen, jonka lapset oli­vat oppimassa metsässä kulkemista.

Minullakin oli retkikaverina pieni poika, ja hänen ja hänen äitinsä kanssa ihailimme suunna­tonta muurahaiskekoa ja suolammella kutevia rupi­konnia ja valtaisaa vesihämähäkkiä. Toisen lammen kulmassa pikkupojan hau­kansilmä keksi kiiltävän ison esineen, joka osoittau­tui kaakkurin edellisen vuoden kuoriutumattomak­si munaksi, enkä minä iki­nä ollut kaakkurin pesää löytänyt ylivuotisen munan perusteella, niin paljon kuin olin nuoruudessani kaakkurilammilla kahlaillutkin. Siitä retkestä jäi on­nellinen muisto, vaikka kansallispuiston alue oli lii­kuttava ja surullisen pieni, raja oli koht’siltään vastas­sa joka suunnalla.

Onnellinen, uskomaton, oli myös toinen retki Tam­misaaren vuokko-, kiurun­kannus- ja mukulaleinikkilehtoihin touko–kesäkuun vaihteessa. Jos joskus tun­tuu, että tilastollinen sattu­ma on kauhealla tavalla minua vastaan, niin nyt oli päinvastoin, retki osui ke­vään ainoalle sädehtivälle tyynelle poutapäivälle. Ja minä luulen, että näin kuk­kia enemmän kuin aikai­semmassa elämässä yhteen­sä, miljardeja, mahtavien tervaleppävanhusten alla häikäisevinä mattoina, jot­ka jatkuivat, jatkuivat, uu­dessa saaressa edellisen jäl­keen, pienten valkeakaiteisten kävelysiltojen jälkeen… Oliko se Suomea? — oli se, äärimmäisellä etelärajalla, haikeasti kaksisataa kilo­metriä kotioveltani.

Kyllähän minä huoma­sin, ettei siellä ollut tikko­ja, jokin pieni paha voima oli karsinut sieltä lahot puut ja pökkelöt, mutta sen minä saatoin kevään tulvivassa vehreydessä si­vuuttaa. Kultarintojen, mustapääkerttujen ja sata­kielten kuorolle en vaiston­nut mitään vaaraa, en mi­tään uhkaa valko- enkä keltavuokoille — ellen ken­ties toisesta toiselleen: pystyivätkö keltavuokot pitä­mään vai kenties laajenta­maan merkillisiä sisukkaita saarekkeitaan hallitsevan valkovuokkopeiton sisällä? Pieni uimaranta siellä oli, ja sinne näkyi kaupunki lä­hettäneen polkupyörillä parven iloisia ja kiireettö­miä ruotsinkielisiä tyttöjä rapsuttamaan talven tuo­mia ruo’onpätkiä ja muita kasvinjätteitä kasoihin leh­tiharavalla ja paljailla tas­suilla, ei koneen konetta ollut maisemassa, jokin purjevene seilaili hanhien ja kyhmyjoutsenten tavoin vastarannalla.
Sitäkin enemmän uhkaa sisältyi Inarin ja Paatsjoen ja Kessin erämaan toistatu­hatta kilometriä pitkään retkeen juhannuksen alla. Mutta siitä minä en kerro tässä, Kessi on luku sinän­sä.

*

Neljäs retki puuttuu kerto­muksesta vielä, se on syysretki. Mutta sitä ennen on käynyt selväksi, että nuo kolme retkeä luontoon Unkarinmatkan viidellä vii­kolla vahvistettuina, ovat olleet liian vähän, ne eivät ole pitäneet pystyssä. Tässä selonteossa on oikea jäsen­nys, oikea järjestys. Alussa kuvatut tunnot kotiseudul­la, kotona, ovat nousseet päällimmäisiksi. Kynnyk­seksi elämän tielle nousee se, että minä en pysty ole­maan, asumaan kotonani, jossa lasit helisevät ja sei­nät täräjävät, jossa jokai­nen pensas, jokainen mätäs ja jokainen puu on täynnä muistoja. Muistan erikseen sadat puuyksilöt, sadat lin­nunpesät, neliömetrilleen ja korkeudelleen maan pin­nasta — vaikka yhtään näistä puista ja mättäistä ei ole jäljellä.

Niinpä minä murtaudun pyörineni kujanjuoksua ulos tontilta, matkustan ys­tävieni luo, rasitan heitä toista toisensa jälkeen, ku­lutan tuhansia markkoja linja-autolippuihin, ajan samana päivänä Tampe­reelle ja sieltä Helsinkiin ja taas Tampereelle.

Olen pa­niikissa. Ruskaretki tuntu­reille, Ahvenanmaa, juna­matka Siperiaan, serkku­poika Andeilla Perussa kangastelevat mielessä, mutta voimat ja usko eivät riitä niihin, riittäisivätkö rahatkaan. Sitten minä olen välillä sairaalassa, vä­lillä lomalla sieltä, ja taas poissa sieltä. Kun pyöräilen kotiin sairaalasta, kuulen raivaustraktorin myrinän saunani takaa jo kahden kilometrin päähän. Ja moottorisaha poraa kalloa­ni, vielä se jotakin puun säippää löytää kotihaasta, ja ulvoo, ulvoo, ulvoo.

Minä etsin, sekin on jo tuhannes kerta, taas ja taas, jotakin sisältöä itsel­leni ihmisen touhuista. Mutta en minä saa eloa niihin. Ihmisen tuherrukset ja töherrykset, talot ja ta­varat, tötsät ja tötteröt, taulujen lotraus ja musiikin molina menevät ohi, eivät elähdytä. Näen sieluni sil­min edessäni ihmisen, suo­malaisen maanomistajan, tämän Koijärven padonpurkajan, punaniskaisen, harjastukkaisen, siansilmät tihruten itsepintaista, sa­meaa, unkeaa ilkeyttä: mi­nä kaadan, minä myyn harjun, minä myyn rannan, minä laajennan, minä myr­kytän, minä kaivan, minä perkaan, minä tasaan — ja luonnonsuojelijan minä poljen valtaojani pohjaan sylen syvyyteen.

Syön psyykenlääkkeitä, välillä vieroitan itseni niis­tä. Sairaalassa minulle sa­notaan: et sinä ole hullu, hullua sinusta ei saa teke­mälläkään, emme me voi pitää sinua täällä pitkään, sinä olet vain masentunut, ja se menee ohi. Minä ajattelen: tuleeko luonto Suo­meen ja Hämeeseen takai­sin? Meneekö talouskasvu ja tehometsätalous ja tehomaatalous ohi? Istuttaako joku voima uuttukyyhkyn ja liito-oravan ikihaavat kotihakoihini takaisin?

*

[Jatkuu kuvan jälkeen]


Kuva: Tuomo Hurme

Syksy jo saa, harmaa on maa. Saarikoski taisi ru­noilla, että syksy jo saa, minä en; se sopii tunnelmii­ni vielä paremmin. Syksyyn on päästy, en osaa selittää miten, olen tainnut olla ai­ka lailla poissa tolaltani.

Olin onnistunut jotenkin virittäytymään enti­seen rytmiin, kalastusammattini kausirytmiin. Mut­ta uljas uusi maailma oli tuonut uuden uljaan kuk­kasen, piilevän, joka mil­joonin mikroskooppisin hiukkasin kutoi verkkoni kymmenessä minuutissa paksuksi ja niljaiseksi lä­pinäkymättömäksi ryijyksi. Pyydykset ylös heti esitte­lyn jälkeen, avuliaat kalakaverit koteihinsa, pari viikkoa verkonpesua. Sit­ten on taas aikaa vaikka toisille jakaa.

Osoitan elonmerkkejä, lähden syysretkelle. Se on puolukkaretki, tarkoin har­kittu, tarkoin valittuun maaliin. Työnnän koppani, kahdeksan ämpäriäni, satulareppuni, telttani, makuu­pussini, polkupyöräni linja- autoon. Tampereelta tulee vaihtoautoon myös toinen koppa, toinen makuupussi ja polkupyörä. Tiedän ko­kemuksesta, että linja-au­tonkuljettajalla on rautai­set hermot, se on tässä maassa ainoa asia, jota ei rakennemuutoskaan vankuta.

Matkustan kaikkiaan satakaksikymmentä kilomet­riä ja näen neliökilometreittäin asfalttia, liittymiä, ramppeja, ylikulkusiltoja, alikulkutunneleita, kevyen­liikenteenväyliä, tehtaita, halleja, räävittyjä joutokenttiä, ja satatuhatta au­toa.

Valkeakosken jälkeen linjuri vierii puoli tuntia yhtenäistä metsää, entistä Sääksmäen–Lempäälän takamaata, minä osaan jo ulkoa ne kolme laihaa viisi- toistametristä männynhuiskaletta, jotka näkyvät kilo­metrejä kumpaankin suun­taan, ne ovat näiden taimistopöreikköjen ainoat ylispuut.

Seitsemisen kansallispuis­tossa mieli suunnitelman mukaisesti rauhoittuu. Olen tehnyt itselleni tiettä­väksi, että täällä ei ole aar­niometsää, ja osaan olla tyytyväinen keski-ikäisiin männiköihin, joissa vii­meisten jumalan kiitos va­rovaisten harvennushakkui­den kannot ovat muuttu­massa jäkälä- ja puolukkamättäiksi.

Onnistun joten­kin antamaan anteeksi, että puiston halki kulkevia van­hoja kapeita autoteitä ei ole purettu ja jätetty tai­mettumaan. Rämeet ovat neitseellisiä ja niiden kangasniemekkeissä iloitsen yksinäisistä vanhoista jät­töpuista ja muutamista oi­keista keloista. Ja rauha on riittävä, tuudittaa oikealla tavalla, vain harvoin mu­rahtaa auto, metsästäjien laukaukset kimahtelevat hyvin etäisinä puiston rajo­jen takaa.

Itse asiassa olen nyt jah­taamassa varsinaista elä­mystä. Minulla on ollut kummallinen aukko elä­mässäni. Niin tarkkaan kuin olen kolunnut suoma­laisen metsän Vaasan saa­ristosta Kuhmoon ja Han­koniemen hiekkakankailta pohjoisen mäntyrajalle, niin syksyinen metsä on mi­nulle uutta. Koko nuoruu­teni olin syksyt paljailla merenluodoilla, sen jälkeen aina ja joka päivä vesillä, järvellä tai merellä.

Nyt sit­ten koen täydellisen metsän ja suon syksyn, puolet päi­vistä sataa yöllä ja aamulla on sankka ja salaperäinen syyssumu, kolmekymmentäyksivuotta vanha pikkui­nen Sopu-telttani ja ma­kuupussit kastuvat läpimäriksi juuri niin kuin pitää­kin.

Luonto on meille ylen­palttinen. Paikalliset kurjet ovat vielä Pohjolassa ja raiuttelevat aamunsaras­tuksessa kahdella suunnal­la. Ja muutaman tunnin välein lentää joutsenpari leiripaikkamme editse rä­meen yli, hitaasti, kävely­vauhtia, risteillen ja pol­veillen, ja koko ajan luikkaillen ja toitottaen maise­man täydeltä. En ole ikinä nähnyt tämmöisiä operaa­tioita, onko parilla isot poikaset jossakin lähilammessa ja kuuluttaako se re­viiriään vielä syysmyöhällä.

Toisena päivänä onni sit­ten kääntyy. Suomi astuu kuitenkin kuvaan. Puiston sydämessä komeimman ne­van reunassa alkaa jo kau­kaa häämöttää outo paljas aukko, tyhjänä pohottava repeämä maaemon rinnas­sa. Pian olemme paikalla: pikkutien poskeen on raa­deltu monen aarin suurui­nen kenttä, parkkipaikka ja kaiketi näköalapaikka kymmenille autoille. Rai­vaustraktori täydessä va­rustuksessa röhöttää työ­maansa reunassa. On vii­konloppu, ja peto juroo hiljaa paikallaan. Olisim­mepa tulleet viikolla.

Silmittömän epätoivon kuuma aalto käy lävitseni. Minut yllätettiin taas, sit­tenkin, vaikka olen koet­tanut opetella joka hetki varautumaan pahimpaan, pitämään tuntohermot py­syvästi ihokarvojen kärjis­sä, aavistusaistin herkkänä. Samalla pelottaa: mitä jos olisi ollut arki, olisinko voinut selviytyä tästä ilman veritekoja.

Silmittömän epätoivon kuuma aalto käy lävitseni. Minut yllätettiin taas, sittenkin, vaikka olen koettanut opetella joka hetki varautumaan pahimpaan..

Retkitoverini takia minä nielen paljon, pysyn paluu­matkankin melkein perus­lukemilla. Mutta kotiin tul­tua ratkean, jälleen, kuin­ka monta kertaa minä kes­tän, onko tämä jo viimei­nen kerta. Makaan käppy­rässä, sikiöasennossa, ja olen murheen tihentymä. Välillä oikaisen itseni vuo­teella ja olen vihan tihenty­mä.

Minä tunnen, tiedän ja näen läpi kaiken, osaan tehdä analyysit ja synteesit, mutta se ei auta mitään.

Törkysuomalaiselle minä en mahda mitään. Minä tunnen tämän maanmieheni, joka tulee Seitsemisen Kivinevan parkkipaikalle. Kurun kunnan matkailunähtävyyksien luettelon nimero seitsemäntoista, vanha mylly, ompas komea myllu, viisi minuuttia, kahdeksantoista, vanha kestikievari, onpas rakennuksia, eiks niillä oo täällä mitään, edes minkäänlaista kioskia, kolme minuuttia, yhdeksäntoista kaunis neva, no kaikkea kanssa, mutta mennään järjestyksessä, helvetti mitä karjapolkuja, no tässä, jaa neva, sehän on suo, katos katos mikä turbomersu tulee, luulee olevansa laivan kapteeni, eikä kun ämmä ratissa, jo on aikoihin eletty, no kersat, älkää ulvottako sitä mankkaa niin saatanasti, ja mitä perhanaa, älkää tiputtako niitä karkkipapereita sinne jalkoihin, heittäkää ulos ikkunasta, onhan autossa ikkunat, mennään taas, tässä on vielä viidet nähtävyydet ja tunnin päästä pitäis olla jo Matikaisilla Porissa.

Sattuu niin, että kun olen vähän asettunut kuumimmasta vihasta kolean autiuden tilaan, tulee Pertti Seiskari käymään mökilläni. Hän kertoo, että UKK-puiston opastuskeskus on maksanut seitsemän miljoonaa. Hänkin, vaikka on virkamies, on kiukkuinen ja sanoo, että sillä rahalla olisi ostettu seitsemäntuhatta hehtaaria soidensuojeluohjelman suota. Hän kertoo paljon muutakin, ja kaikki on kauheaa, muuta kuin kauheaa ei Suomesta voi kertoakaan. Ministeriöt sabotoivat tahallisesti eduskunnan hyväksymiä kansallispuistoja, määrärahoja niiden lunastamiseen ei myönnetä, käyttöoikeus palautuu alueiden yksityisille omistajille. Pian Seiskarin lähdön jälkeen näen lehdestä, että Seitsemisen puistoon rakennetaan opastuskeskus neljällä miljoonalla markalla. Taivaiden kaikki jumalat, tästä ei saastaisuus enää syvene.

Totisesti minä en ymmärrä näitä pekkanborgeja ja raunoriihijärviä, jotka antava töhriä vaivalla saadutdut isänmaan viimeiset kei­taat parkkikentillä, nuotiokatoksilla, erämaapuhelimilla, portailla erämaajoen törmässä. Miten he voivat päästää roskaväen autoi­neen, oluttölkkeineen, jogurttirasioineen pilkkaa­maan ja häpäisemään py­hätön, joka on maailman vanhinta katedraalia py­hempi? Kunpa ukkonen polttaisi ja hunni hävittäisi heidän rumiluksista rumilusmaisimmat lintutorninsa ja opastuskeskuksensa kaikkine vitriineineen ja pistekarttoineen, jotka riis­tävät vaeltajalta oman löy­tämisen ilon.

Onko heidän ihmistuntemuksensa sitä ta­soa, että he luulevat saa­vansa parkkikenttien poru­kasta luonnonystäviä? Eivätkö niille riitä sadat rie­hat ja oopperajuhlat ja lai­varisteilyt ja niiden kaka­roille Zoolandiat, Näsinneulat ja peuhamaat? Eikö niille riitä koko muu maa, yhdeksänkymmentäyhdeksän prosenttia?

En minä vaadi kansallis­puistoja itselleni, siellä saa tulla vastaan vaikka viiti­senkymmentä vaeltajaa päivässä, joko yksin tai notkean eräoppaan vetä­mässä ryhmässä, mutta omilla jaloillaan kulkien ja metsän ehdoilla. Kun Niemelän Teuvon kanssa is­tuimme kesäkuussa Kessin retkellä Ison Laklemijärven rannassa ja vehtailimme uteliaan kuikkaparin kans­sa, joka lähestyi lähesty­mistään, niin kyllä sydä­messä läikähti lämpimästi, kun vastarannan hyllyvälle rämeelle putkahti meitä huomaamatta erämaasta päin nuori pariskunta ja näkyi hetken levähtävän julmetun korkeisiin rink­koihinsa nojaten.

*

Mieleeni on ahdingossa noussut kaksi juttua Suo­men lähihistoriasta. Toisen kuulin kauan sitten kyläläi­siltä Ilomantsin Möhkössä. Viime rauhanteossahan Ilo­mantsi repäistiin pitkittäin kahtia. Vanha mökinmies itäosasta siirrettiin tälle puolen uutta rajaa. Heinä­kuussa hän lähti kontteineen parhaalle hillasuol­leen. Venäläiset rajavartijat ottivat kiinni, toruivat sor­mi pystyssä ja toivat rajal­le. Pian ukko yritti toiseksi parhaalle suolleen. Raja­vartijat tulivat, ärjyivät ja tönivät ja taluttivat Suo­men puolelle. Kolmannelta nevalta venäläiset veivät ukon veneellä pitkiä mat­koja, sitoivat silmät, am­puivat korvan juuressa, an­toivat ymmärtää, että nyt viedään teloitettavaksi. Toivat sitten rajalle ja an­toivat vielä selkään. Nyt ukko uskoi ja pysyi. Mutta ei kotiutunut ja riutui pian pois.

Toisen jutun kertoi lan­koni Pentti Ruohonen, jo­ka seurusteli Virolahdella saaristolaisten ja merivartijoiden kanssa. Siellä ei muuan kalastaja malttanut pysyä poissa parhailta ra­jan taakse jääneiltä lohipaikoiltaan. Hän ei ollut mikä tahansa ukko, vaan hankki nopean veneen, jol­la luuli pärjäävänsä. Merivartijat olivat partioajossa pitkin merirajaa, kun kuu­livat jumalatonta ampumi­sen melskettä naapurin puolelta. Pian tuli luotojen välistä tuttu vene villiä sik­sakkia kurvaillen ja yhtä nopea venäläinen vartiovene perässä ankarasti tykil­lään mäikyyttäen. Tämän puolen virkaveljet eivät keksineet muuta apua kuin panna veneensä hälytyspillin soimaan täysillä, jotta takaa-ajettu älyäisi oikaista suorinta reittiä omalle puo­lelle turvaan. Mutta pikavene kampesikin jyrkästi si­vulle ja selviytyi vasta pit­kän ja hurjan kiertoajelun jälkeen Tynkäsuomeen. Merivartijat löysivät ve­neen jäähyltä saaren suo­jassa, kalamies oli vieläkin suunniltaan, kädet ratista hervonneina, ja vaikersi sil­mät pystyssä: hyö ampuut ja työ soitatta torvee, mi­hin mie mään?

*

Pian tulee talvi ja lumi peittää tärvellyn, teuraste­tun maan. Mutta sen jäl­keen on taas kevät, armot­tomana. Mihin minä me­nen?


METSÄLIIKE
Miksi toimimme?
Mitä vaadimme?
Osallistu!
Luonnonmetsissä tehostettu valvonta Luonnonmetsissä tehostettu valvonta
Ketterä kansanliike metsäluonnon puolesta

Metsäliike toimii luonnonmetsien puolustamiseksi, hakkuumäärien kohtuullistamiseksi ja laajojen yhtenäisten metsäekosysteemien eheyden palauttamiseksi. Liike työskentelee pelastaakseen akuutisti uhatut luonnonmetsät ja ekologiset käytävät. Koska vanhojen ja luonnontilaisten metsien sirpaleiden pelastaminen ei riitä luontokadon torjumiseksi, tarvitaan monilla alueilla myös ekologista jälleenrakentamista eli luonnon ennallistamista.

Haluamme haastaa ihmisten ja instituutioiden aikansa eläneitä toimintatapoja suhteessa metsiin ja metsänhoitoon sekä lisätä tavan kansalaisten vaikutusmahdollisuuksia luonnonvarakysymyksissä. Toiminnallamme tuomme julkiseen keskusteluun metsiemme nykytilan ja niiden käytön ekologiset rajat. Samalla teemme näkyväksi aiheeseen liittyvät jännitteet ja vaikeasti yhteensovitettavat intressit.

Mikä on luonnonmetsä?
Tuemme kansalaisia arvokkaiden metsien pelastamisessa ja metsäpolitiikan kestävyysmurroksen vauhdittamisessa. Keskitymme erityisesti valtionmaiden metsien varjelemiseen, mutta toimimme myös muiden yhteisomisteisten metsien, kuten kunta- ja seurakuntametsien, puolesta. Kokoamme poliittisesti vaikuttavia yhteisöjä, joille on huutava tarve luontokadon aikakautena ja metsäpolitiikan käännekohdassa. Lisäksi toimimme rajat ylittävästi, sillä pohjoiset metsäekosysteemit eivät tunne karttaan piirrettyjä valtionrajoja.

Yhteiskunta ja elinkeinot on muutettava planetaarisen kantokyvyn mukaiseksi. Suomessa metsätalouden materiaalivirtojen sopeuttaminen on tässä avainkysymys. Tarvitsemme ripeän kestävyysmurroksen koko metsäsektorilla. Kulisseissa tehtävän vakiintuneen asiantuntijavaikuttamisen ja puoluepoliittisen pelin lisäksi vaaditaan myös tavan kansalaisten tekemiä väliintuloja. Koska tilanne on kriittinen, ovat kaikki rauhanomaisen vaikuttamisen, mielenosoittamisen ja protestoinnin keinot pöydällä.

Toiminnastamme ja sen syistä
Itsenäinen kansanliike Metsäliike sai nykymuotonsa alkukeväällä 2023 Kolarin Aalistunturin metsämaita puolustavien talvimielenosoitusten jälkeen, kun huomattiin, että yhä useampi luonnonsuojelija kutsui itseään metsäliikeläiseksi. Tätä ennen nimellä tarkoitettiin Greenpeacen, Elokapinan Metsäkapinan, Luontoliiton Metsäryhmän ja yksityishenkilöiden yhteistyötä. Nimensä liike sai Kainuussa, Suomussalmen Karttimonjoen luonnonmetsien hakkuiden keskeytyksissä 13.10.2021, jolloin Greenpeacen ja Elokapinan Metsäkapinan aktivistit matkustivat yhdessä hakkuille. Tänäkin päivänä Greenpeace, Elokapina ja Luontoliiton Metsäryhmä ovat Metsäliikkeen läheisiä sisarusliikkeitä, jotka toimivat tiiviissä yhteistyössä kanssamme.

Metsäliike voimaannuttaa ja tukee paikallisia asukkaita, luonnonsuojelijoita ja elinkeinonharjoittajia lähiseutujensa luonnonmetsien puolustustyössä. Paikalliset metsäkamppailut vaikuttavat koko maassa käytävään julkiseen keskusteluun ja koko maan metsäpolitiikkaan. Esimerkiksi Metsäliikkeen valtakunnallista huomiota saaneet Aalistunturin mielenosoitukset tehtiin paikallisten aloitteesta ja heidän kanssaan tiiviissä yhteistyössä.

Metsäliike on onnistuneesti nostanut Suomen metsien luontokadon tilannetta ja alueellisia metsäpolitiikan ongelmia julkisen keskustelun ja uutisten aiheeksi. Liike on jo konkreettisesti pelastanut luonnonmetsiä hakkuilta. Liikkeen toimijat ovat haastaneet metsäjättien jatkuvaa lobbaamista ja viherpesua julkisuuden lisäksi myös eri keskustelutilaisuuksissa ja tavatessaan Metsähallituksen ja metsäyhtiöiden johtoa.

Nyt ympäristöjärjestöt koettavat estää hakkuut Uudellamaalla: 500 metriä köyttä ripustettu Metsähallituksen puihin
Ympäristöjärjestöjen mukaan kyseessä on poikkeuksellisen arvokas lintumetsä Itä-Uudellamaalla. Metsähallitus on ilmoittanut avohakkaavansa alueelta 7,5 hehtaaria metsää.

YLE, 27.1.2023; yle.fi
Elokapina pysäytti hakkuut Aalis­tunturilla – Alueelle on esitetty kansallis­puistoa
Metsäliike vaatii Metsähallitusta luopumaan hakkuista, kunnes alueelle tehty kansallispuistoesitys on käsitelty. Metsähallituksen mukaan arvokkaat luontokohteet jätetään hakkuiden ulkopuolelle.

Helsingin Sanomat, 16.1.2023; hs.fi
Valtion metsien hakkuut
Hakkuut Aalistunturin kupeessa jakavat mielipiteitä. Pitäisikö valtion metsiä suojella enemmän?

A-Studio, 23.1.2023; areena.yle.fi
Kolarin Aalistunturin metsäkiista kuumenee
Länsi-Lapissa sijaitsevan Aalistunturin alueella metsäaktivistit haluavat keskeyttää Metsähallituksen harvennushakkuut alueella. A-studio vieraili paikalla.

A-studio, 23.1.2023; areena.yle.fi
Maanantaina aloitetut hakkuut on keskeytetty Suomussalmella — paikalla on ympäristöjärjestö Greenpeace, metsien suojeluarvojen kartoittajia ja Elokapinan metsäaktivisteja
Kaleva, 13.10.2021; kaleva.fi
Metsäliike haluaa estää Lapinjärven valtionmetsän tulevat hakkuut – puihin ripustetaan puoli kilometriä köyttä
Metsähallitus on suunnitellut hakkaavansa poikkeuksellisen arvokkaan lintumetsän Uudellamaalla Lapinjärven Latokartanolla. Metsäliike vaatii hakkuista luopumista ja alueen suojelemista. ![Tehovalvonta](/ac/tehovalvonta.png)Greenpeacen aktivistit ripustavat alueen puiden latvoihin 500 metriä köyttä hakkuut ennaltaehkäisevänä toimenpiteenä.

Greenpeace, 23.1.2023; greenpeace.fi
"Olemme sen tuleville sukupolville velkaa, että luontokato pysäytetään nyt" – Metsäliike siirsi mielenosoitukset Aalistunturilta kaupunkiin
Kolarin Aalistunturilla leiriä pitäneet aktivistit jatkavat mielenilmaustaan tänään Rovaniemellä. He vaativat Aalistunturin alueen suojelemista ja metsähallituksen hakkuiden keskeyttämistä.

YLE, 7.2.2023; yle.fi
Osallistu joustavasti
Etsitkö käytännön työkaluja ja kanssatekijöitä metsien puolustustyöhön? Olet tullut oikeaan paikkaan!
Pyrimme siihen, että jokainen voisi osallistua toimintaan siten ja silloin kuin se itselle sopii. Koska kaikilla ei ole samankaltaisia mahdollisuuksia osallistua yhteiskunnalliseen vaikuttamiseen, haluamme löytää kulloisenkiin tilanteeseen sopivat toimintatavat eri yhteisöjen kanssa. Protestoinnin, mielenosoittamisen, kannanottamisen, kansalaisaloitteiden, metsävahtitoiminnan, luontokartoitustyön tukemisen sekä kampanjoinnin lisäksi Metsäliike edistää tutkimustiedon levittämistä, faktatarkistettua keskustelua ja muuta metsien pelastamiseksi tehtävää työtä.

Voit toimia osana liikettä anonyymisti taustalla tai näkyvämmin julkisuudessa, paikallisesti tai valtakunnallisesti ilman aiempaa järjestötoimintataustaa. Metsäliikkeeseen osallistuminen ei vaadi järjestöihin kuulumista tai jäsenmaksun maksamista. Alueellisia toimijoita ovat tällä hetkellä Keski-Suomen, Itä-Suomen ja Kainuun sekä Lappi-Saamenmaan ryhmät. Lisäksi metsäliikeläisiä on järjestäytynyt metsäkohtaisesti. Metsäliikkeessä pääset tekemään yhteistyötä esimerkiksi metsänomistajien, kulttuurivaikuttajien, tutkijoiden, kartoittajien ja eri ikäisten aktivistien kanssa niin metsissä kuin keskuksissa.

Toimintaperiaatteemme
Sitoudumme tasa-arvon ja yhdenvertaisuuden edistämiseen. Pyrimme turvallisempaan ja saavutettavaan toimintaan, johon kaikki periaatteitamme noudattamaan pyrkivät henkilöt ja olennot ovat tervetulleita osallistumaan.
Kunnioitamme paitsi omia, myös muiden osallistujien sekä sivustaseuraajien fyysisiä ja emotionaalisia rajoja. Pidämme huolta niin itsestämme kuin muista.
Toiminnan suunnasta neuvotellaan yhdessä etukäteen sekä muuttuvien tilanteiden aikana. Toimintaa tehdään aina vapaina yksityishenkilöinä, vapaaehtoisena yhteenliittymänä; jokainen päättää oman osallistumisensa tasosta ja kestosta itse.
Käyttäydymme rauhanomaisesti, rehellisesti ja kunnioittavasti. Emme haasta riitaa tai provosoi. Kritiikkimme ei kohdistu henkilökohtaisesti poliisiin, työntekijöihin tai sivullisiin henkilöihin, joita kohtaamme toiminnan aikana, vaan hakkuista ja metsien suojelusta päättäviin tahoihin.
Olemme sitoutuneita väkivallattomuuteen, emmekä aiheuta materiaalista vahinkoa omaisuudelle. Tarvittaessa turvaudumme erilaisiin väkivallattoman vastarinnan  2  muotoihin.
Toiminta Metsäliikkeen mielenosoituksissa on päihteetöntä.
Emme tue harkitsematonta riskinottoa. Osallistuminen minkäänlaiseen kansalaistottelemattomuuteen Metsäliikkeen mielenosoituksien yhteydessä edellyttää yksilöltä omaa harkintaa ja väkivallatonta kansalaistottelemattomuutta koskevan koulutuksen käymistä.
Viittaukset

Kiitos Symposium!

Suojeluehdotus Helvetinjärven ja Seitsemisen kansallispuistojen välille!
Haluamme pysäyttää luontokadon Suomen ja Saamenmaan metsissä
Metsäliike on ketterä kansanliike, joka puolustaa luonnonmetsiä pyrkien kohtuullistamaan hakkuumääriä ja palauttamaan laajojen yhtenäisten metsäekosysteemien eheyden. Työskentelemme pelastaaksemme akuutisti uhatut luonnonmetsät ja turvataksemme ekologisia käytäviä ja ekologista jälleenrakentamista.


METSÄLIIKE
Miksi toimimme?
Mitä vaadimme?
Osallistu!
Luonnonmetsissä tehostettu valvonta Luonnonmetsissä tehostettu valvonta
Miksi Metsäliike toimii?

Liikahakkuut ja tehometsätalous:
Suurimmat uhkatekijät luonnon monimuotoisuudelle ja hiilinieluille

Metsää hakataan enemmän kuin koskaan. Suurin syy etenevälle luontokadolle Suomessa on nykymuotoinen metsätalous: metsien hakkuut ja muut “hoitotoimet”, kuten uudistus- ja kunnostusojitukset sekä istutukset. Metsäluonnon alennustilan lisäksi metsätalous on vastuussa vesistöjen ja soiden huonosta tilasta ja hiilinielun romahduttamisesta.
Jaettu huoli ilmastosta ja luontokadosta
Suomen metsäpolitiikka ja -teollisuus ovat murroskohdassa. Aikamme ennennäkemättömät ilmasto- ja biodiversiteettikriisit haastavat koko yhteiskuntajärjestelmän edustuksellisesta demokratiasta yksilöihin, yhteisöihin, yrityksiin ja järjestöihin.

Suomesta arvioidaan hävinneen 312 lajia. Kuten lajien uhanalaistumiseen, myös häviämiseen ovat usein vaikuttaneet monet syyt yhdessä. Merkittävimpänä häviämisen syynä (ensisijainen syy 68 lajilla) on metsäelinympäristöjen muutokset , erityisesti vanhojen metsien ja kookkaiden puiden sekä lahopuiden väheneminen, yhtenä häviämisen syynä se on peräti 101 lajilla.
1: Suomen lajien uhanalaisuus - Punainen kirja; 2019
Tutkimustiedon viesti metsien tilasta on selvä: Suomen metsät häviävät ja yksipuolistuvat huolestuttavaa vauhtia. Metsiemme lajeista yli 800 on jo uhanalaisia ja luontotyypeistä 76 % luokiteltu uhanalaisiksi. Vain 6% metsämaasta on pysyvän suojelun piirissä. Viimeiset luonnonmetsät ovat jatkuvan hakkuu-uhan alla ja talousmetsät muistuttavat monimuotoisuudeltaan puupeltoa. 2020-luvun alussa Suomen hiilinielu on romahtanut ennätyshakkuiden takia, joten nettoilmastopäästömme ovat samalla tasolla kuin 30 vuotta sitten.

Hiilinielut elvyttävä hakkuutaso olisi kymmeniä miljoonia kuutioita nykyistä hakkuutasoa pienempi, mutta lainsäädännöllisiä työkaluja hakkuumäärien rajoittamiseen ei ole ehdotuksista huolimatta otettu käyttöön.

Metsätalous nykymuotoisena vähentää tutkitusti lajien elinympäristöjen määrää ja heikentää niiden laatua sekä supistaa metsien hiilinielua ja hiilivarastoa, ollen merkittävin syy monimuotoisuuden köyhtymiselle ja ilmastotavoitteiden romuttumiselle Suomessa. Viime vuosina metsät ovat olleet merkittävä hiilinielu enää Lapissa, kun muualla Suomessa metsät ovat muuttuneet vuodesta 2021 alkaen päästölähteeksi 2.

Samaan aikaan ekokriisi eskaloituu odotettua nopeammin ympäri maapalloa. 1,5 asteen raja* —viimeinen turvallinen taso ilmaston kuumentumiselle— rikkoutui jo vuoden 2024 alussa 3, yli kymmenen vuotta aiemmin kuin vielä joitakin vuosia sitten ennakoitiin.

Tekopökkelöt ja säästöpuuryhmät eivät riitä kasvatusmetsien monimuotoisuuden pelastamiseen.
Kansa tahtoo suojelua, teollisuus jarruttaa
Talousmetsissä toteutuva luontokato on mitattu fakta, jota metsäteolliset toimijat eivät ole valmiita myöntämään julkisesti. Yhteiskunnallisen asennemuutoksen on koskettava hakkuumäärien järkevöittämisen lisäksi myös talousmetsien käsittelytapoja ja osan niistä ennallistamista. Ennallistamistoimien tulee painottua valtionmaille, kuntametsiin ja suurten metsäyhtiöiden metsiin, mutta myös yksityisille metsänomistajille on tarjottava tukia ja kannustimia hankkeiden vauhdittamiseksi.

Kiihtyvän luontokadon, romahtaneiden hiilinielujen ja puun riittämättömyyden vuoksi on huutava tarve sellutuotannon supistamiselle, puuston kiertoaikojen pidentämiselle ja vanhojen metsien puun energiapolton lopettamiselle.

Mielipidemittaukset puoltavat tarvetta muutokselle
Suomalaisista 80 % haluaa lisää luonnonsuojelua 4, 64 % suojelisi heti kaikki vanhat luonnonmetsät 5 ja vain 25 % tukee nykyistä tehometsätalousvetoista metsäpolitiikan mallia 6. Jopa 77 % suomalaista haluaa rajoittaa avohakkuita 7. Luonnonsuojeluliiton kyselytutkimuksen 8 mukaan enemmistö suomalaisista – 55 % – vähentäisi metsien hakkuita ilmastotavoitteiden saavuttamiseksi. Samaan aikaan vain alle neljännes (23 %) uskoo, että Suomen nykyinen hallitus turvaa metsien hiilinielut niin, että ilmastotavoitteet saavutettaisiin. Saman kyselyn mukaan suomalaisille tärkeintä metsäpolitiikassa on vesistöjen suojelun jälkeen luonnon monimuotoisuuden turvaaminen, jota kannattaa 80 % vastaajista, ja ilmastonmuutokseen sopeutumista edistävät toimet, joita kannattaa 67 % kansalaisista.

viittaukset

Kiitos Symposium!

Suojeluehdotus Helvetinjärven ja Seitsemisen kansallispuistojen välille!
Haluamme pysäyttää luontokadon Suomen ja Saamenmaan metsissä
Metsäliike on ketterä kansanliike, joka puolustaa luonnonmetsiä pyrkien kohtuullistamaan hakkuumääriä ja palauttamaan laajojen yhtenäisten metsäekosysteemien eheyden. Työskentelemme pelastaaksemme akuutisti uhatut luonnonmetsät ja turvataksemme ekologisia käytäviä ja ekologista jälleenrakentamista.


METSÄLIIKE
Miksi toimimme?
Mitä vaadimme?
Osallistu!
Luonnonmetsissä tehostettu valvonta Luonnonmetsissä tehostettu valvonta
Metsäliikkeen vaatimukset

Vaadimme, että
Suomen ja Saamen­maan metsistä
kaikki viimeiset luonnonmetsät suojellaan
30 % metsistä suojellaan maantieteellisesti kattavasti joka puolelta Suomea, edustaen eri metsätyyppejä ja mahdollisimman hyvin keskenään verkottuen
koko maan hakkuutasot lasketaan pysyvästi ekologisesti kestävälle tasolle
Arvokkaat valtionmetsät ja kuntametsät on suojeltava
Ilmastonmuutoksen ja ihmisen maankäyttöhalujen ristipaineessa ahdinkoon ajetun luontomme elonkirjo säilytetään vain suojelemalla riittävästi ja monipuolisesti metsiä tasaisesti ympäri Suomen, jokaisesta maakunnasta.

Samalla, kun metsät ovat arvokkaita elinympäristöjä ja elämän turvasatamia, monilla niistä on myös merkittävä sosiaalinen, virkistyskäytöllinen ja kulttuurillinen merkitys paikallisille yhteisöille. Vaikka elonkirjo on monipuolisinta harvinaistuneissa luonnonmetsissä, myös metsänhoidollista historiaa omaava metsä voi olla paikallisille ekosysteemeille ja yhteisöille suojelun arvoinen. Tutkimustiedon valossa on ilmeistä, että pelkkä vanhojen ja luonnontilaisten metsien sirpaleiden pelastaminen ei riitä luontokadon torjumiseksi, vaan lisäsuojelun piiriin on tuotava myös luonnonmetsien väliset ekologiset käytävät ja monet talouskäyttöä nähneet, mutta ennallistamiskelpoiset metsämaat erityisesti valtionmailta ja kuntametsistä.

Kansainvälisiin suojelusopimuksiin on sitouduttava
Suomi on sitoutunut EU biodiversiteetti­strategiaan ja YK biodiversiteetti­sopimukseen, joiden mukaan 30 % maa- ja merialueista on suojeltava luonnon monimuotoisuuden turvaamiseksi, ja 10 % tulee suojella tiukasti. Lisäksi Suomen Luontopaneeli ja EU biodiversiteetti­strategia linjaavat erikseen, että kaikki jäljellä olevat vanhat ja luonnontilaiset metsät on suojeltava 1.

Ympäristöjärjestöjen arvion mukaan luonnonmetsiä Suomessa on Saamenmaa mukaan lukien arviolta jäljellä enää alle kymmenys koko metsäalasta. Näistä huomattava osa on vielä suojelematta ja hakkuu-uhan alla, kuten Luonnonmetsätyöryhmän kartoitustyö osoittaa 2. Pelkästään 10 % tiukan suojelu­tavoitteen täyttyminen vaatisi runsaasti lisää suojeltua metsäalaa 3, ympäristöministeriön esityksen mukaan valtion mailla noin 500 000 hehtaaria 4. Luontopaneelin arvion mukaan koko Suomesta löytyy vähintään yli 800 000 hehtaaria suojelemattomia luonnonmetsiä 5.

Sellaisten metsien kokonaismäärä, joissa on metsänkäsittelystä huolimatta säilynyt katkeamaton lahopuujatkumo, tulee lähivuosina selvittää. Toimet, joilla sopimuksiin kirjattu suojelupinta-alan kasvattaminen toteutetaan, tulee ulottaa luonnonmetsien lisäksi näihin niin sanottuihin jatkumometsiin.

Hakkuutasot laskettava kestäviksi
Jättisellutehtaisiin investoiva metsäteollisuus on viime vuodet hakkauttanut kotoisista metsistämme melkein kaiken mikä irti lähtee. Monissa maakunnissa hakkuumäärät ovat olleet kestämättömän suuria paitsi ekologisesti ja ilmastollisesti, myös jopa teollisuuden oman puuntuotannon jatkuvuuden kannalta 6.

Suomen hiilinielut enää lähinnä pohjoisen metsien varassa – etelässä hakkuut pitävät nielut pitkään heikkoina
Teollisuuden uudet investoinnit uhkaavat heikentää vielä kasvavia pohjoisen hiilinieluja.

YLE, 12.4.2023; yle.fi
Metsäteollinen kestävyys ylitetty
Luonnonvarakeskuksen laskelmiin perustuva suurin ylläpidettävä puuntuotannollinen hakkuumäärä kertoo puuntuotannollisesta ja taloudellisesta kestävyydestä. Kun hakkuut ovat tätä suuremmat, talousmetsien tasainen kasvu ja uudistumiskyky kärsivät ja tulevat "hakkuumahdollisuudet" niissä vähenevät. Metsäteollisuuden ajamat ennätyshakkuut ja suhtautuminen metsiin silkkana raaka-aineena onkin johtanut paitsi ekokriisin syvenemiseen, myös siihen, että tasainen puutarjonta teollisuuden omiin tarpeisiin häiriintyy. Esimerkiksi Kaakkois-Suomessa, johon metsäteollisuutta on keskittynyt, on suurimman tuotannollisesti kestävän hakkuumäärän raja ylitetty useana vuonna monella kymmenellä prosentilla.

Ekologinen kestävyys kaukana, mutta toteutettavissa
Ekologisesti kestävällä hakkuutasolla tarkoitetaan puolestaan talousmetsien hakkuumäärien rajaamista tasolle, jossa puun poistuma ei uhkaa heikentää metsäluonnon kokonaistilaa. Ilmastollisesti kestävässä hakkuutasossa on kyse tasosta, joka ylläpitää talousmetsien hiilensidontakyvyn ja hiilivaraston mahdollisimman suurena. Vaatimamme hakkuiden kokonaismäärän maakuntakohtainen rajoitus priorisoisi ekologiset ja ilmastolliset tarpeet ja jättäisi edelleen tilaa metsäteollisuuden toiminnalle rajojen sisällä.

Tällainen elollisten olentojen näkökulmasta kestävämpi ja hiilinielut elvyttävä hakkuutaso on tutkimustiedon mukaan Suomessa kymmeniä miljoonia kuutioita pienempi, kuin viime vuosien noin 70-80 miljoonan kuution hakkuukertymä, jota on ulosmitattu metsävaroistamme. Suomen ympäristökeskus SYKE:n tutkija Sampo Soimakallio on arvioinut 7, että metsistämme saisi hakata vuosittain korkeintaan 55–65 miljoonaa kuutiometriä, jotta hiilinielu ja hiilivarasto eivät pienenisi ja Suomi saavuttaisi ilmastotavoitteensa.

varovaisuusperiaate käyttöön
Metsäliike katsoo, että hakkuiden suunnittelussa osana metsätaloutta ja kaavoitusta on toteutettava EU-oikeuden varovaisuusperiaatetta, jonka mukaan perusteltu esitetty huoli ympäristön vakavasta turmeltumisesta on riittävä syy hidastaa suunnitelmien toimeenpanoa. Arvioidessa hakkuusuunnitelmia, tulee myös jatkuvasti huomioida, millainen heikentävä ja haavoittava vaikutus hakkuilla on sosiaalisesti ja kulttuurillisesti paikallisyhteisöihin. 8

Viittaukset

Kiitos Symposium!

Suojeluehdotus Helvetinjärven ja Seitsemisen kansallispuistojen välille!
Haluamme pysäyttää luontokadon Suomen ja Saamenmaan metsissä
Metsäliike on ketterä kansanliike, joka puolustaa luonnonmetsiä pyrkien kohtuullistamaan hakkuumääriä ja palauttamaan laajojen yhtenäisten metsäekosysteemien eheyden. Työskentelemme pelastaaksemme akuutisti uhatut luonnonmetsät ja turvataksemme ekologisia käytäviä ja ekologista jälleenrakentamista.


METSÄLIIKE
Miksi toimimme?
Mitä vaadimme?
Osallistu!
Luonnonmetsissä tehostettu valvonta Luonnonmetsissä tehostettu valvonta
Osallistu Metsäliikkeen toimintaan


Jos kohtaat lomakkeiden täyt­tä­mi­sessä ongelmia, laita sähköpostia

metsaliike @ proton . me
Uusien illat
Tutustut Metsäliikkeeseen, toimintaperiaatteisiin ja järjestäytymiseen sekä toimintaan osallistumisen tapoihin. Samalla kuulet Suomen ja Saamenmaan metsien tilasta.

To 6.11. klo 18-20 — etänä Zoomissa
Yleinen ilmoittautumislomake Uusien iltaan
Jos uusien iltoja ei ole tarjolla tai aikataulut eivät sovi sinulle, voit ilmoittaa halukkuudestasi osallistua. Voit myös toivoa lähikoulutusta omaan kaupunkiisi, etenkin jos tiedät, että paikkakunnalta löytyisi useampi osallistuja!

Metsävahtitoiminta
Metsäliike järjestää metsävahtitoimintaa, jossa vahditaan hakkuu-uhan alla olevia luonnonmetsiä. Ryhtymällä metsävahdiksi voit konkreettisesti auttaa metsien suojelussa.

To 11.11. klo 18-19, lähikoulutus Jyväskylässä
Tutustu tarkemminYleinen ilmoittautumislomake
Metsäaktivismikoulutus
Metsäaktivismikoulutuksessa kerrotaan syvemmin eri toimintamuodoista metsien puolustamiseksi. Ennen metsäaktivismikoulutusta osallistujalla tulee olla uusien ilta käytynä.

Sähköpostilista
Metsä-liike-kampanja
Liikkuja, liikkuva ja metsän liikuttama

Liiku uhattujen luonnonmetsien puolesta ja osallistu Metsä-liike somekampanjaan ja videoteoshakuun, jossa tarkastellaan erilaisia tapoja liikkua ja tehdä kehollisesti näkyväksi ihmisen kytkyityminen meitä kannattelevaan metsäluontoon ja sen ekosysteemeihin!

METSÄAKTIVISTIN
OPAS
TOIMITTANEET
JU USO JANHUNEN JA
MARI VAARA
NÄ IN EDISTÄT
METSIEN SUOJELUA
SUOMESSA
METSÄAKTIVISTIN
OPAS
N Ä I N E D I S T Ä T
M E T S I E N S U O J E L U A
SUOMESSA
TOIMITTANEET
Mari Vaara ja Juuso Janhunen
KIRJOITTAJAT
Juha Aromaa, Ansku Holstila, Juuso Janhunen,
Ida Korhonen, Matti Liimatainen, Olli Manninen,
Huck Middeke, Jan Saijets, Jalmari Suutari,
Liisa Toopakka, Mari Vaara, Anton Verho,
Minka Virtanen ja joukko muita aktivisteja
JULKAISIJA
Greenpeace Norden
KUVAT
Etu- ja takakansi: Sanni Seppo
Sisäsivuilla: Ari Aalto, Jukka Eskelinen, Ron Forsman,
Jonne Von Hertzen, Pyry Kantonen, Jan Kunnas,
Mauri Leivo, Matti Liimatainen, Otso Piitulainen,
Patrik Rastenberger, Risto Sauso, Sanni Seppo,
Hannu Siitonen, Jani Sipilä, Jonne Sippola,
Karri Tahvanainen, Mari Vaara, Annukka Valkeapää,
Anton Verho, Minka Virtanen
ULKOASU, TAITTO JA PIIRROSKUVITUKSET
Jyri Öhman & Mari Huhtanen, Kilda
PAINO
Laserpaino, Helsinki
ISBN
ISBN 978-952-65147-0-3 (pehmeäkantinen)
ISBN 978-952-65147-1-0 (PDF)
ALKUSANAT 5
1 / MIKSI METSIÄ PITÄÄ SUOJELLA? 9
Luontokato – mitä se on ja miksi metsät
ovat sen torjunnan ytimessä? 10
Näin tunnistat luonnonmetsän 16
Kuusi helppoa luonnonmetsän lajia 24
2 / NÄIN EDISTÄT METSIEN SUOJELUA 34
Metsävaikuttamisen ABC 36
Metsälobbarin lyhyt muistilista 46
Kolme keinoa tukea Saamenmaan metsien suojelua 50
Näin viestit metsien suojelusta medialle 56
Näin suojelet metsän somen avulla 68
3 / SUORA TOIMINTA METSISSÄ 73
Hakkuiden pysäyttäminen 74
Metsäaktivistin oikeudet ja mahdolliset lailliset seuraamukset 86
Mistä tietää, milloin metsä aiotaan hakata? 96
Miten pyrkiä kestävämpään aktivismiin? 100
4 / METSÄKESKUSTELUA SUOMESSA 107
Metsätoimijat Suomessa 108
Kysymyksiä ja vastauksia Suomen
metsistä 120
Kantoja ja kapinaa – metsäteollisuuden ja aktivismin historiaa 128
Suomi – Metsäteollisuus -sanakirja 136
5 / KÄYTÄNNÖN VINKKEJÄ 155
Mitä metsään mukaan? 156
Aktivistin viisi vinkkiä metsässä selviytymiseen 166
Kirja- ja mediavinkkejä metsiin ja aktivismiin liittyen 170
SISÄLLYSLUETTELO
4
. 
5
ALKUSANAT
Tämä opas on sinulle, joka haluat toimia metsien puolesta.
Metsäaktivismin tulokset ovat parhaimmillaan todella
konkreettisia. Lähimetsä suojellaan. Hömötiaisen kotipuuta
ei kaadeta. Mökkimaisema pysyy ennallaan. Aarnisammal
saa jatkaa eloaan.
Kansallispuistoja on perustettu ja valtavasti arvokasta metsää on säästynyt tuholta metsäaktivismin myötä.
Tälläkin hetkellä monet metsäyhtiöiden ja valtion suunnittelemista luonnonmetsien hakkuista ovat jäissä vain siksi, että
vapaaehtoiset ovat valvoneet yhtiöiden toimintaa ja toimineet sekä neuvotelleet metsien säästämisen puolesta. Ilman
metsäaktivismia koko Suomi olisi täynnä pelkkää puupeltoa.
Metsäteollisuuden rakentama tarina kestävästä metsien käytöstä alkaa murentua, kun yhä useampi ihminen
ottaa selvää asioista ja uskaltaa puolustaa metsiämme. Suuri enemmistö suomalaisista haluaa lisää metsien suojelua –
jotta tämä toteutuu, tarvitaan myös toimintaa.
Mutta miten ja miksi metsiä suojellaan? Tässä oppaassa näihin kysymyksiin monen kirjoittajan joukko tarjoaa
keinoja ja käytännön vinkkejä.
Sinua tarvitaan, tule mukaan metsäliikkeeseen!
Metsäliike tutustumassa luonnonmetsän lajeihin.
Kuva: Jonne Sippola / Greenpeace.
3 %
ETELÄ-SUOMEN
METSISTÄ ON SUOJELTU.
6 %
SUOMEN METSISTÄ
ON SUOJELTU.
80 %
SUOMALAISISTA
HALUAA LISÄÄ
SUOJELUALUEITA.
Metsähallituksen hakkuut Suomussalmen Junnojärvellä.
Kuva: Jani Sipilä / Greenpeace
8
. 
9
1 / MIKSI
METSIÄ
PITÄÄ
SUOJELLA?
Tästä luvusta löydät tietoa siitä, miksi
metsien suojelu on tärkeää. Kerromme
myös vinkkejä luonnoltaan arvokkaiden
metsien tunnistamiseen ja esittelemme
kuusi lajia, joiden avulla suojelun arvoisen metsän voi tunnistaa.
Erityisesti vanhoissa, naava- ja luppopitoisissa
metsissä viihtyvä kuukkeli on kärsinyt hakkuiden
yleistymisestä. Kuva: Hannu Siitonen.
10
. 
LUONTOKATO –
MITÄ SE ON JA
MIKSI METSÄT
OVAT SEN
TORJUNNAN
YTIMESSÄ?
JUUSO JANHUNEN
11
1 / Miksi metsiä pitää suojel l a?
Jotta voi täysin ymmärtää luontokatoa ja sen merkitystä, on
ymmärrettävä, mitä on luonnon monimuotoisuus.
Kun puu alkaa kuolla metsässä, se alkaa lahota, ja siihen syntyy vähitellen oma pieni maailmansa, jossa elää
sammalia, kääpiä ja sieniä. Lahopuu ja kasvusto houkuttelevat paikalle hyönteisiä. Niiden perässä taas saapuvat myös
tikat koputtelemaan puuta.
Vähitellen tikkojen jättämiin koloihin pesivät muut linnut ja lepakot. Uusi elämää syntyy, ja kiertokulku jatkuu.
Paikallisella tasolla tämä on yksi esimerkki monimuotoisuudesta: juuri tiettyihin oloihin sopeutuneita, toisistaan riippuvaisia lajistoja ja elinympäristöjä.
Suuressa mittakaavassa monimuotoisuus on elinympäristöjen ja lajien välisen vuorovaikutuksen verkosto, jossa miljoonia vuosia jatkunut luonnon muuntautuminen ja
sopeutuminen jatkuu edelleen – se on siis kaikki se valtava
eläin-, kasvi- ja eliölajien kirjo, joka ylläpitää elämää tällä
planeetalla.
Käpytikka koputtelee vanhan puun runkoa. Kuva: Jonne Von Hertzen.
12
. 
SYYT LUONTOKADOLLE
Luontokato on seuraus ihmisen toiminnasta, joka kaventaa ja köyhdyttää monimuotoisuutta:
» metsähakkuut
» tehomaatalous
» kaivostoiminta
» ylikalastus
» ilmastonmuutos
» saasteet
METSIEN LUONTOKATO
SUOMESSA:
» 12 % kaikista Suomen lajeista on
uhanalaisia tai silmälläpidettäviä
» 31 % uhanalaisista lajeista elää
metsissä
» 833 metsälajia on uhanalaisia
» 76 % metsäluontotyypeistä on
uhanalaisia
* Punainen kirja 2019
13
1 / Miksi metsiä pitää suojel l a?
Ihmisen toiminnan seuraukset näkyvät kaikkialla planeetallamme lajien uhanalaistumisena ja luonnon yksipuolistumisena.
Luontokato kiihtyy edelleen myös Suomessa, eikä luonnon monimuotoisuuden köyhtymistä ole saatu strategiapuheista ja kansainvälisistä sopimuksista huolimatta pysäytettyä.
Runsaat avohakkuut ja niiden yhteydessä tehty maanmuokkaus sekä lajistoltaan rikkaiden luonnonmetsien hakkuut kiihdyttävät metsiemme luontokatoa. Tämä näkyy
esimerkiksi siinä, miten monet aikaisemmin tutut ja yleiset
lintulajit, kuten hömö- ja töyhtötiainen, ovat vähentyneet
nopeasti.
Päätöksenteossa ja politiikan rattaissa luontokadon
pysäyttäminen jää kuitenkin edelleen teollisuuden ja
talouden jalkoihin. Suomeen suunnitellaan yhä miljardien
sellutehdashankkeita ja valtion omistamia vanhoja luonnonmetsiä hakataan. Tällä hetkellä esimerkiksi vapaaehtoisten
luontokartoittajien tekemiä lajihavaintoja ei oteta kunnolla huomioon valtion mailla tehtävissä Metsähallituksen
hakkuissa. Metsiensuojelun rahoitus ei myöskään ole likimainkaan sillä tasolla, mitä monet suojeluun positiivisesti
suhtautuvat metsänomistajat toivoisivat tai Suomen luontopaneeli suosittaa.
14
. 
Luonnonmetsää UPM:n mailla Evolla. Yhtiö oli tehnyt metsään avohakkuusuunnitelmat. Kuva: Pyry Kantonen.
15
1 / Miksi metsiä pitää suojel l a?
MITEN LUONTOKADON VOI PYSÄYTTÄÄ?
Tutkijoiden mukaan metsien suojelun lisääminen on tehokkain keino torjua luontokatoa.
Luonnonmetsien suojeleminen hakkuilta olisi luontokadon torjunnan kannalta tärkein yksittäinen askel, jonka
valtio voisi ottaa. Lisäksi metsänomistajille pitäisi taata
rahoitus, joka kannustaisi etenkin luonnonmetsien vapaaehtoiseen suojeluun.
Myös metsäteollisuuden on aika lopettaa liikahakkuut
ja sopeutua luonnon rajoihin. Metsänhoidon nimissä saa
Suomessa edelleen hakata myös suojelluksi merkattuja
metsiä – tätä ovat tehneet esimerkiksi Tornator ja UPM.
Lisäksi on uutisoitu, että yksityismetsien harvennushakkuita
tehdään usein liian rankalla kädellä, jopa lain vastaisesti.
Monimuotoisen luonnon selviytymisessä on lopulta
kyse perusasioista: ravinnosta, elintilasta ja selviytymisestä
– myös ihmisen. Meidän taloutemme, tieteemme ja terveytemme ovat riippuvaisia luonnosta, ja suomalaista luontoa
voi suojella vain Suomessa. Toimitaan siis nyt.
16
. 
NÄIN TUNNISTAT
LUONNONMETSÄN
JUUSO JANHUNEN & OLLI MANNINEN
17
1 / Miksi metsiä pitää suojel l a?
Metsien monimuotoisuuden turvaamisen ja luontokadon torjunnan näkökulmasta kaikkein tärkeimpiä suojeltavia metsiä
ovat luonnonmetsät, jotka ovat joko säästyneet hakkuilta tai
joissa metsän käsittely ja hakkuut ovat olleet vähäisiä.
Luonnonmetsien havaitseminen vaatii jonkin verran
metsän rakennepiirteiden ja lajiston tuntemusta, mutta on
joitakin merkkejä, joista aloittelijakin voi päätellä, että kyseessä saattaisi olla lajiarvoiltaan suojeltavaksi sopiva metsä.
LUONNONMETSÄN MERKKEJÄ:
» Puuston ikä: luonnonmetsässä puut ovat vanhoja,
koska siellä ei ole hakattu tai hakkuutoiminnasta on
kauan
» Lahopuun määrä: koska metsä on välttynyt talouskäytöltä, siellä on runsaasti lahopuuta
» Tiettyjen naava-, sammal- ja kääpälajien esiintyminen
» Maaperän runsas kasvusto (jota maanmuokkaus ja
metsäkoneet eivät ole päässeet häiritsemään).
18
. 
On kuitenkin hyvä muistaa, ettei esimerkiksi lahopuun
puuttuminen lähes kokonaan vielä tarkoita, etteikö metsä
voisi olla suojelullisesti arvokas. Esimerkiksi kallioilla voi
olla sammalia ja vanhoissa kannoissa kääpiä, jotka kertovat
suojelutarpeesta.
Lajiesiintymien ja metsän ikärakenteen lisäksi suojeluarvoja voi perustella myös muilla syillä: Onko metsä
virkistyskäytössä tai voisiko se olla merkittävä retkikohde?
Onko sillä arkeologisesti tai maisemallisesti erityistä merkitystä? Jos metsän alueelta löytyy esimerkiksi muinaisjäänteitä, joihin talousmetsätoiminta vaikuttaisi haitallisesti, kannattaa asia mainita metsän suojelun perusteena ja
ottaa asiasta yhteyttä Museovirastoon.
Metsien silmälläpidettävistä ja uhanalaisista lajeista saa
käsityksen esimerkiksi tutustumalla ympäristöministeriön
ja Suomen ympäristökeskuksen SYKEn julkaisemaan Lajien
punaiseen kirjaan. Oppaan seuraavassa luvussa esittelemme
myös kuusi helposti tunnistettavaa luonnonmetsän lajia.
Jos haluaa tutustua siihen, miltä luonnonmetsä näyttää, voi myös vierailla paikan päällä. Vapaaehtoiset luontokartoittajat ovat listanneet 110 suojelemisen arvoista valtion
mailla sijaitsevaa metsää, jotka ovat mainioita retkikohteita.
Löydät näistä metsistä esittelyt ja sijaintitiedot Greenpeacen
metsäsivuilta (metsat.greenpeace.fi).
19
1 / Miksi metsiä pitää suojel l a?
METSO-KRITEERIT HALTUUN
Suomessa on myös olemassa METSO-suojeluohjelman kriteeristö, jonka avulla voi päätellä, voisiko metsää ehdottaa suojelun piiriin. METSO-ohjelma ei kata koko Suomen
metsiä – esimerkiksi Lapin metsät ovat sen ulkopuolella,
mutta sen kriteeristö on hyvä lähtökohta metsien havainnoimiselle. Monimuotoisuudelle arvokkaiden elinympäristöjen
ominaispiirteet on METSO-ohjelmassa jaettu metsäympäristön tyypistä riippumattomiin yleisiin valintaperusteisiin
ja elinympäristökohtaisiin valintaperusteisiin. Yleisten piirteiden havaitseminen maastossa onnistuu, vaikkei havainnoijalla olisi metsäekologiasta syvää osaamista.
Osa METSO-ohjelman valintaperusteista voi olla vaikeasti tunnistettavia aloittelijalle, mutta esimerkiksi lahopuun määrää ja laatua voi havainnollistaa valokuvilla ja
tekemällä muistiinpanoja. Voit myös laskea yhdestä pisteestä näkyvien lahopuurunkojen määrän.
20
. 
METSO-OHJELMAN
SUOJELUKRITEERIT
METSILLE
METSO-ohjelmaan sopivien kohteiden
tunnistamisessa käytettäviä yleisiä valintaperusteita, eli arvokkaita rakennepiirteitä ja ominaisuuksia ovat muun muassa:
1. Lahopuu: lahot maapuut, pökkelöt,
kelot, pystypuut, kolopuut, tuulenkaadot
2. Vanhat lehti- ja havupuut
3. Jalot lehtipuut
4. Palanut puuaines
5. Puuston erirakenteisuus,
latvusaukkoisuus
6. Lehtoisuus, kalkkivaikutus,
ravinteinen kallioperä
7. Pohjavesivaikutus, lähteisyys ja
tihkuisuus
8. Soistuneisuus, lettoisuus,
luhtaisuus, korpisuus ja rämeisyys
9. Luonnontilainen tai ennallistamiskelpoinen vesitalous
21
1 / Miksi metsiä pitää suojel l a?
Kun kokemusta ja tietoa karttuu, voit opetella tunnistamaan METSO-kriteerien mukaiset metsäelinympäristötyypit. Luontokartoittajaksi pyrkivän kannattaa METSOn
lisäksi perehtyä myös yleisimpiin metsäteollisuuden ja sen
sidosryhmien käyttämiin metsäsertifikaatteihin (FSC ja
PEFC). Sertifikaateissa on puutteita, mutta jos niissä määriteltyjä lajeja löytyy hakattavaksi aiotulta metsäalueelta, on
metsäyhtiöihin mahdollista vedota hakkuiden perumiseksi.
Aluksi voi tuntua siltä, että tietoa erilaisista metsäluontotyypeistä ja lajistosta pitäisi olla valtavasti, mutta luontokartoittamiseen pääsee helposti mukaan osallistumalla
esimerkiksi luontojärjestöjen ja metsäliikkeen toimintaan.
Kokeneet kartoittajat ja metsäaktivistien yhteisö tarjoavat
mukavan seuran ja mahtavien metsäkohteiden kokemisen
lisäksi tukea ja tietoa silloin, kun jokin metsäkohde mietityttää tai lajin tunnistaminen takkuaa. Tule rohkeasti mukaan!
22
. 
METSO-kriteerit täyttävää, hakkuu-uhan alla olevaa luonnonmetsää valtion
mailla Huminakankaalla. Metsähallitus on myöntänyt, että vaikka suojeluun
ostetaan yksityisiltä metsänomistajilta metsiä juurikin METSO-kriteereihin
perustuen, omilla maillaan valtio hakkaa samat kriteerit täyttäviä metsiä.
Kuva: Ari Aalto.
23
1 / Miksi metsiä pitää suojel l a?
NÄIN PÄÄSET MUKAAN
1. Seuraa metsäliikettä ja ympäristöjärjestöjä somessa, voit laittaa
siellä suoraan heille viestin tai
kysymyksiä.
2. Tutustu eri toimijoiden metsäaktivismiin: esimerkiksi Greenpeace,
Elokapina ja Luonto-liiton
Metsäryhmä tarjoavat paljon erilaista tekemistä metsiin liittyen.
3. Ota rohkeasti yhteyttä tai tule
mukaan tapaamisiin. Yhteyttä voit
ottaa somessa tai järjestöjen
verkkosivuilta löytyvien
yhteystietojen kautta.
24
. 
KUUSI
HELPPOA
LUONNONMETSÄN
LAJIA
OLLI MANNINEN
25
1 / Miksi metsiä pitää suojel l a?
Moni metsissä viihtyvä aktivisti opettelee jossain vaiheessa
tunnistamaan muutamia vanhojen metsien lajeja, sillä lajien
opettelu auttaa suojelunarvoisen metsän tunnistamisessa.
Jos metsästä löytää uhanalaisen tai melkein uhanalaisen lajin, joka elää vain vanhassa metsässä, voi olla aika varma,
että kyseessä on suojeluarvoiltaan arvokas metsä.
Tällaisia lajeja kutsutaan vanhan metsän indikaattorilajeiksi: niiden löytyminen kertoo lajin kotimetsän saaneen
kasvaa rauhassa pitkään ja kehittyä lajistoltaan monimuotoiseksi. Huomaa kuitenkin, että sama laji voi kertoa eri
asioita riippuen sen kasvupaikasta: jokin laji saattaa olla
uhanalainen Etelä-Suomessa, mutta kasvaa runsaammin
Pohjois-Suomessa. Tästä luvusta löydät kuusi helposti tunnistettavaa luonnonmetsän lajia: kolme Etelä-Suomesta ja
kolme Pohjois-Suomesta.
Pienten lajien tunnistamiseen voi käyttää luuppia. Kuva: Pyry Kantonen.
26
. 
UHANALAISUUSLUOKAT:
» Varsinaisesti uhanalaisina
pidetään lajeja, jotka kuuluvat
luokkiin vaarantunut (VU),
erittäin uhanalainen (EN) ja
äärimmäisen uhanalainen (CR).
» Jotkin lajit ovat alueellisesti
uhanalaisia (RT), eli uhanalaisia
vain jossain päin Suomea.
» Numeroyhdistelmä
merkinnän vieressä (esim. RT
1a-2a) kertoo, missä päin Suomea
laji on uhanalainen (katso numeroiden merkitykset osoitteesta
punainenkirja.laji.fi).
» Laji on silmälläpidettävä (NT),
kun se ei tällä hetkellä täytä
mitään vaarantuneiden (VU)
luokan kriteereistä, mutta ehtojen
täyttyminen on kuitenkin lähellä
tai on todennäköistä, että ehdot
täyttyvät lähitulevaisuudessa.
27
1 / Miksi metsiä pitää suojel l a?
KOLME LUONNONMETSÄN LAJIA
ETELÄ-SUOMESSA
A ARNISAMM AL:
VAARANTUNUT (VU)
Kaunis, hyvin omaleimainen pieni lehtisammal. Kasvaa yksittäisinä alle 1 cm pitkinä litteinä lehdyköinä. Ohuet, suurisoluiset vaaleanvihreät lehdykät ovat hieman läpikuultavia,
ja niiden alkeisvarsikot hohtavat pimeässä heikkoa valoa!
Kasvaa pioneerilajina suurten kaatuneiden kuusten
tyvipaakuissa hiekalla, esiintyy lähinnä vanhoissa, kosteissa ja suojaisissa metsissä. Muita kasvupaikkoja ovat kallionkolot ja muut stabiilimmat kosteat onkalot. Esiintyy lähes
koko maassa, levinneisyys on kuitenkin eteläpainotteinen.
Laji on hyvä vanhan metsän indikaattori koko maassa, ja se
on varsin helppo tuntea ja löytää.
28
. 
RUSOK AN TOK Ä ÄPÄ:
SILMÄLLÄPIDETTÄVÄ (NT)
Rusokantokääpä on pieni tai keskikokoinen lakillinen kääpälaji, jolla on kauniin vaaleanpunaiset pillit. Lakin yläpinta
on hieman mattainen, vanhemmiten musta, kasvuvaiheessa vaaleanpunertava tai harmaa. Pillistö on nuorena selvän
vaaleanpunaista, venyvän pehmeää, vanhemmiten kovettuvaa ja harmaantuvaa. Leveydeltään se on tyypillisesti muutamasta senttimetristästä kymmeneen. Rusokantokäävässä
ei ole selvää tuoksua.
 Kasvaa vanhoissa lahopuustoisissa kuusimetsissä.
Löytyy lähes aina kuusimaapuulta, mutta joitakin löytöjä on
ollut männyltä ja lehtipuilta. Rusokantokääpä on lahoamisprosessin keskivaiheen lajeja. Se on harvinaisehko laji, joka
esiintyy kuitenkin koko maassa vanhoissa kuusimetsissä,
joissa on kuusimaapuujatkumoa. Hyvä vanhan metsän indikaattori koko maassa.
29
1 / Miksi metsiä pitää suojel l a?
LIITO-ORAVA
VAARANTUNUT (VU)
Liito-orava on yksi Suomen luonnonsuojelun maskottilajeista. Liito-oravan voi nähdä todennäköisimmin iltahämärissä
alkukeväällä. Itse oravaa näkee kuitenkin harvoin, mutta
sen jätökset ovat helposti tunnistettavia, ja lajin havainnointi
tapahtuu paljolti niiden avulla. Riisinjyvän kokoisia, tylppäpäisiä, currynkeltaisia papanoita löytää etenkin haapojen ja
suurimpien kuusten alta.
Liito-orava esiintyy eteläisessä Suomessa Pohjanmaalle ja Etelä-Kainuuseen asti. Liito-orava on rauhoitettu
luonnonsuojelulaissa. Sen lisääntymis- ja levähdyspaikkoja
ei saa hävittää.
30
. 
KOLME LUONNONMETSÄN LAJIA
POHJOIS-SUOMESSA
RAIDANKEUHKOJÄKÄLÄ
SILM Ä LL ÄPIDET TÄVÄ (N T), ALUEELLISESTI
UHANALAINEN ETELÄOSISSA MAATA (RT 1A-2A)
Raidankeuhkojäkälä on suuri, vihreä ja helposti tunnistettava lehtijäkälä, jolla on kulmikkaita sormimaisia kasvustoja.
Lehdillä on verkkomaisia harjuja, joiden pinnoilla vanhemmiten valkoisia jauheisia soraaleita eli jäkälän osia. Punaiset
itiöpesäkkeet hyvin harvinaisia.
Kasvaa useimmiten elävillä vanhoilla raidoilla vanhoissa sulkeutuneissa, kosteahkoissa metsissä. Kasvaa varsinkin
runsaana esiintyessään myös muilla puilla, jopa kuusenoksilla. Esiintyy myös ravinteisilla kallioilla. Esiintyy lähes koko
maassa mutta taantunut voimakkaasti eteläisessä Suomessa.
Erittäin hyvä vanhan metsän indikaattorilaji, jonka esiintyminen kertoo käytännössä aina korkeista suojeluarvoista.
31
1 / Miksi metsiä pitää suojel l a?
PURSUKÄÄPÄ
SILM Ä LL ÄPIDET TÄVÄ (N T),
ÄÄRIMMÄISEN HARVINAINEN ETELÄ-SUOMESSA
Pursukääpä on mehevä ja lihaisa yksivuotinen kääpälaji,
joka kasvaa kuusimaapuilla vanhoissa metsissä. Se tuoksuu suopursulle tai lenkkimakkaralle, ja sen itiöemä pursuaa usein rungon halkeamasta esiin. Levinneisyys vahvasti
pohjoispainotteinen, tyypillisin Lapin ikikuusikoissa. Hyvä
vanhan metsän indikaattorilaji pohjoisessa. Esiintymät
Etelä-Suomessa ovat erittäin harvinaisia mutta erityisen
merkittäviä ja suojelunarvoisia.
32
. 
33
1 / Miksi metsiä pitää suojel l a?
KORPILUPPO
SILM Ä LL ÄPIDET TÄVÄ (N T), ALUEELLISESTI
UHANALAINEN ETELÄOSISSA MAATA (RT 1A-2A)
Korpiluppo on kookas, vaalean vihreänharmaa luppo, joka
haarautuu tyypillisesti kahteen osaan y-kirjaimen muotoisesti. Vanhat sekovarren osat jopa 3 mm paksuja, litteitä ja
nuorena ohuita. Itiöpesäkkeet hyvin harvinaisia. Hyvä tuntomerkki ovat myös vaaleina viiruina rangoilla esiintyvät
pseudukyfellit eli valehuokoset.
Korpiluppo on yleinen vanhojen kuusikoiden laji, ja se
on hyvinkin runsas parhaissa kuusimetsissä. Kasvaa tavallisesti kuusenoksilla, joskus myös kuorella ja muilla puulajeilla (varsinkin männyllä). Pohjoispainotteinen ja vähentynyt Etelä-Suomesta rajusti hakkuiden takia. Etelässä korkea
indikaattoriarvo, pohjoisessa hieman alempi.
3 4
. 
2 / NÄIN
EDISTÄT
METSIEN
SUOJELUA
35
2 / Näin edistät metsien suojelua
Metsien suojelua voi edistää Suomessa monella tapaa. Suoran toiminnan ja metsissä tapahtuvan aktivismin ohella tärkeää on poliittinen vaikuttaminen
ja yleiseen metsäkeskusteluun osallistuminen niin
paikallisella kuin valtakunnallisella tasolla. Jokaisella on demokratiassa oikeus käydä metsäkeskustelua. Tutustu siis erilaisiin vaikuttamisen tapoihin,
ja löydä juuri sinulle sopiva tapa osallistua.
Metsäliikkeen aktivisteja tutustumassa UPM:n omistamiin luonnonmetsiin Evolla. UPM suunnittelee hakkaavansa uhanalaisten
lajien kotimetsän Evon kansallispuiston läheisyydessä.
Kuva: Pyry Kantonen.
36
. 
METSÄVAIKUTTAMISEN
ABC
JUUSO JANHUNEN
37
2 / Näin edistät metsien suojelua
Greenpeacen vapaaehtoinen Hanna Rosti puhumassa MTV:n toimittajalle
Evolla. Kuva: Greenpeace.
Luontokadon torjuminen ja suomalaisen metsäluonnon
monipuolisuuden varjeleminen vaatii monipuolista vaikuttamista niin paikallisella kuin valtakunnallisella tasolla.
Siksi kokosimme yhteen tapoja, joilla juuri sinä voit osallistua metsäkeskusteluun ja metsien suojeluun.
YLEISIÄ KEINOJA
Selvitä suojeluarvot ja omistaja: Onko metsä lajistoltaan suojeluun sopiva? Täyttääkö se esimerkiksi METSOohjelman kriteerit tai esiintyykö siellä sertifikaateissa
turvattavaksi määriteltyjä metsätyyppejä tai lajeja? Onko
alueella paljon retkeily- tai ulkoilukäyttöä tai onko se
kulttuurihistoriallisesti muuten tärkeä? Näiden asioiden
selvittämiseen voi pyytää apua esimerkiksi vapaaehtoisilta luontokartoittajita, paikallisilta ympäristöaktiiveilta tai
ympäristöjärjestöistä, nopeiten heidät löytää järjestöjen
yhteystietoja googlaamalla tai somesta etsimällä.
38
. 
Selvitä myös metsän omistaja, sillä se vaikuttaa oleellisesti käytettävissä oleviin suojelu- ja vaikutuskeinoihin,
esimerkiksi kunta tai valtio voi olla helpompi saada suojelun taakse kuin yksityinen omistaja. Omistajan selvittäminen hoituu parhaimmillaan yhdellä puhelinsoitolla Maanmittauslaitokselle. Omistajan löytämistä helpottaa, kun
tiedossa on kiinteistötunnus, joka yksilöi omistajan. Helpoiten kiinteistötunnus löytyy karttapaikka.fi -sivustolta. Myös
pelkällä osoitteella on mahdollista löytää omistaja, mutta se
vie muutaman minuutin pidempään.
Medianäkyvyys ja yleinen tietoisuuden herättäminen ovat
tärkeitä työkaluja. Puhu toimittajille, kirjoita alueen taustatiedoista ja suojeluehdotuksestasi tiivis kuvaus, jossa kerrot
pääasiat, ja mikäli mahdollista, vie toimittajat paikan päälle.
Koostamasi taustamateriaali ja retket paikan päälle voivat
olla hyödyllisiä työvälineitä myös päättäjien ja paikallisten
vaikuttajien suuntaan.
Kirjoita mielipidekirjoitus paikalliseen mediaan. Tuo tietyn
metsän suojeleminen tai muu metsäasiasi julkiseen keskusteluun. Valmistaudu myös vastaamaan julkisiin vastaväitteisiin. Mieti kirjoittaessasi perusteluja suojelulle: luontoarvot,
monimuotoisuus, kansallisiin tai kansainvälisiin suojelutavoitteisiin vetoaminen, hiilinielut tai paikalliset retkeilyja maisema-arvot.
Vaikuta somessa: Voit saada yllättäviäkin tukijoita ja näkyvyyttä asiallesi, jos kerrot metsästä ja suojeluvaatimuksista
somessa. Jos videoiden tekeminen tai kuvaaminen on sinulle
luontevaa, näytä yleisöllesi, mistä on kyse: metsän maisemia, tunnelmia ja siellä liikkumisen riemua on mukavampi
39
2 / Näin edistät metsien suojelua
katsella kuin avohakkuuaukiota. Somessa aihe voi levitä laajalle ja sitä voi myös ruokkia kommentoimalla ja vastaamalla
kommentteihin. Muista tägätä myös ne, joihin yrität vaikuttaa. Esimerkiksi metsäyhtiöt ja Metsähallitus ovat jopa toisinaan peruneet hakkuita pelkän somejulkisuuden takia.
Tee yhteistyötä: Todennäköisesti et ole ainoa, joka haluaa
paikallisen metsän säästyvän tai metsien suojelun yleistyvän alueellasi. Etsi toimijoita ja tekijöitä, joiden kanssa
jakaa tehtäviä, ajankohtaisia asioita ja tietoa. Yhteistyö erilaisten toimijoiden kanssa näyttää myös ulospäin, että metsillä on puolustajansa. Porukalla toimiminen on myös usein
hauskempaa ja auttaa jaksamaan, kun suojeluprosessit etenevät hitaasti tai tulee muita vastoinkäymisiä.
Metsäkapinan mielenosoitus Helsingin Honkasuon liito-oravametsässä
vuoden 2022 helmikuussa. Kuva: Minka Virtanen.
40
. 
Inarin kunnan energiayhtiön Inergian puuvaroja elokuussa 2020.
Yhtiön poltettavaksi päätyy jopa pohjoisen ikimetsistä hakattua tukkia.
Kuva: Jani Sipilä / Greenpeace.
KUNNAT JA KAUPUNGIT
Kunnilla ja kaupungeilla on Suomessa hyvin vaihtelevasti
metsäomistuksia. Omistuksista ei ole tuoreita tilastoja, mutta vuonna 2013 kuntien metsäomistuksiksi tilastoitiin noin
430 117 hehtaaria metsiä. Yli 1 000 hehtaarin metsäomaisuus
oli tuolloin 125 kunnalla ja yli 3 000 hehtaarin 32 kunnalla.
Suurimmat metsänomistajat olivat Oulu (21 366 ha), Kuopio (12 744 ha) ja Helsinki (9 926 ha). Jokainen kuntalainen
voi toimia ja vaikuttaa paikalliseen metsäpolitiikkaan ja
lähimetsien suojeluun, mutta suuremmissa kaupungeissa
se vaatii lähes aina aktiivista toimimista päätöksenteon eri
vaihessa sekä laajaa yhteistyötä muiden suojelua toivovien ja
asiasta kiinnostuneiden kanssa.
Suojeluesitys on hyvä keino vaikuttaa kuntien, kaupunkien ja seurakuntien metsien suojelemiseksi. Kun teet suojeluesityksen, siinä pitää selkeästi rajata ja kertoa alue, jota
suojelun tulisi mielestäsi koskea, esimerkiksi karttakuvan
41
2 / Näin edistät metsien suojelua
ja sanallisten rajausten avulla. Esityksessä pitää myös listata syyt, miksi metsä pitää suojella, eli esimerkiksi tärkeät
luontoarvot, lajiesiintymät, tai vaikka metsän kuuluminen
METSO-kriteerien ja sitä kautta suojelukorvausten piiriin.
Apua näiden listaamiseen voi saada esimerkiksi paikalliselta luonnonsuojeluyhdistykseltä tai vaikka tämän oppaan
ohjeista. Ympäristöjärjestöiltä voi myös tiedustella yhteystietoja luontokartoittajille, ja kysellä heiltä, olisiko metsän
kartoittaminen mahdollista tai onko sen lajistoa jo kartoitettu. Kannattaa myös vedota alueen matkailu-, virkistys- tai
maisema-arvoihin, ja jos alueella on esim. kulttuurihistoriallista merkitystä, kannattaa sekin mainita.
Virkamiehet ja kunnanvaltuutetut ovat avainroolissa kunnan metsien suojelussa, joten ota heihin yhteyttä. Virkamiehiltä voi myös tiedustella eri metsien luokittelusta talous- ja
virkistyskäyttöön sekä mahdollisista hakkuu- ja rakennussuunnitelmista. Heiltä saa tietoa myös kunnan metsä- ja
suojelusuunnitelmista. Kunnanvaltuutetuille voi esimerkiksi ehdottaa valtuustoaloitteen tekemistä koko kunnan kattavan metsästrategian laatimisesta tai jonkin tietyn metsän
suojelemisesta. Heitä voi myös kutsua tutustumaan suojelua tarvitsevaan alueeseen. Kannattaa muistaa myös varavaltuutetut, joilla voi varsinkin isommissa kaupungeissa olla
merkittäviä lautakuntapaikkoja maankäyttöön ja kaupunkiympäristön rakentamiseen liittyen.
Tee kuntalaisaloite. Voit tehdä oman aloitteen tietyn metsän
suojelemiseksi tai vaikkapa kunnan metsien suojeluosuuden
nostamisesta. Kuntalaki edellyttää, että aloite ja sen johdosta tehdyt toimenpiteet on saatettava kunnanvaltuuston tietoon vähintään kerran vuodessa.
42
. 
Valituksen tekeminen on yksi tapa puuttua metsien hakkuisiin ja maankäyttöön. Laki velvoittaa kuntaa tekemään
riittävät selvitykset maankäyttö- ja rakennussuunnitelmien merkittävistä vaikutuksista eläin- ja kasvilajistoon sekä
alueen monimuotoisuuteen. Kunnan asiakirjat ovat kuntalain ja viranomaisten toiminnan julkisuudesta säädetyn
lain nojalla lähtökohtaisesti julkisia. Metsäsuunnitelmien
ja erilaisten selvitysten tulisi siis olla saatavilla, esimerkiksi
kunnan kotisivuilta, kansliasta tai kaupungintalolta lainattavissa ja kopioitavissa.
VALTIO
Valtion omistamaa metsää on Suomessa yli kolme miljoonaa hehtaaria. Näitä metsämaita voi tarkastella esimerkiksi
retkikartta.fi-sivustolta. Kaikkia valtion omistamia metsiä
hallinnoi Metsähallitus – niin talousmetsäkäytössä olevia
kuin esimerkiksi kansallispuistoja ja retkeilyalueita. Metsähallituksen kaksi keskeisintä osaa ovat luontopalvelut ja
Metsätalous Oy. Luontopalvelut vastaavat talouskäytön ulkopuolella olevien maiden hallinnoinnista ja palveluista,
esimerkiksi kansallispuistoista. Metsätalous Oy:n vastuulla
ovat talousmetsätoiminta – etenkin hakkuut.
Metsähallituksen toimintaan vaikuttaminen on tärkeää,
kun haluat vaikuttaa valtion metsien suojeluun, hakkuisiin
tai virkistyskäyttöön. Heitä voi esimerkiksi vaatia kunnioittamaan luontokartoituksissa tehtyjä lajihavaintoja tai muita suojeluarvoja, mutta usein tämä vaatii myös hakkuisiin
puuttumista somen tai suoran kansalaistoiminnan kautta.
Lisäksi Metsähallitukseen voi pitkällä aikavälillä vaikuttaa
olemalla yhteydessä esimerkiksi kansanedustajiin.
43
2 / Näin edistät metsien suojelua
Kannattaa myös perehtyä Metsähallituksen strategiaan ja ympäristöoppaaseen, sillä Metsähallituksen hakkuusuunnitelmat
ja toimenpiteet saattavat olla näiden kanssa ristiriidassa.
Eduskunta säätää metsiä koskevia lakeja ja hallinnoi Metsähallituksen toimintaa, joten päättäjille tiedottaminen ja heidän saamisensa metsien suojelun puolelle on todella tärkeää,
mikäli valtion mailla olevia metsiä halutaan suojella. Kansanedustajille voi esimerkiksi huomauttaa Metsähallituksen
hallinnoiman Metsätalous Oy:n tulostavoitteen olevan liian
korkea, sillä tulostavoite vaikuttaa suoraan hakkuiden määrään. Lisäksi voit ehdottaa ministeriöille ja kansanedustajille esimerkiksi kansallispuiston perustamista luonto- ja retkeilyarvoiltaan sopivaan kohteeseen.
Metsähallituksen hakkuu-uhan alla olevaa luonnonmetsää Karttimonjoella.
Kuva: Sanni Seppo.
44
. 
Kansalaisaloitteen tekeminen on hyvä tapa saada metsäasioita julkiseen keskusteluun ja myös valtion päättäjien
tietoisuuteen. Ennen lakialoitteen tekemistä kannattaa kuitenkin suunnitella sen vaatimien nimien keräämistä vauhdittava viestintäkampanja sekä yhteistyötahojen verkosto,
jotta vastuu nimien keräämisestä ja aloitteen näkyvyydestä
ei jää liian pienen porukan harteille. Aloitteen tekeminen on
tehokas keino nostaa metsäasioiden näkyvyyttä, jos mukana
on tarpeeksi näkyviä toimijoita ja kansan tukea. Valitettavasti päättäjät eivät kuitenkaan kovin usein äänestä aloitteita laeiksi asti, joten varsinaiseen lakien muuttamiseen ne
ovat suhteellisen hidas työkalu.
SEURAKUNNAT
Suomen evankelis-luterilaisilla seurakunnilla on metsäomaisuutta yhteensä noin 160 000 hehtaaria. Metsät ovat
seurakunnille tärkeä tulonlähde, joten taloudelliset argumentit ja suojelusta mahdollisesti saatavat korvaukset on
hyvä muistaa, kun seurakuntien edustajien kanssa keskustelee metsistä.
Kirkolla on monia viranhaltijoita, esimerkiksi kirkkovaltuuston ja kirkkoneuvoston jäsenet ja kirkkoherra, joihin
voi olla yhteydessä seurakunnan omistamista metsistä. He
voivat kertoa lisätietoa seurakunnan omistamista metsistä
ja heille voi esimerkiksi kertoa verovapaista korvauksista,
joita maksetaan METSO-ohjelman piiriin saatetuista metsistä. Heidän kanssaan voi myös keskustella seurakunnan
metsäsuunnitelmasta ja esimerkiksi metsien hiilinielujen
merkityksestä kirkon oman ilmasto-ohjelman toteuttamisessa.
45
2 / Näin edistät metsien suojelua
Kirkkoherranvirastoon voi myös tehdä aloitteen jonkin tietyn metsän suojelemisesta tai seurakunnan metsänhoidon
muuttamisesta avohakkuista jatkuvapeitteiseen kasvatukseen. Aloite täytyy toimittaa kirjallisena kirkkoherranvirastoon, minkä jälkeen kirkkoneuvosto valmistelee sen kirkkovaltuustolle tai käsittelee sen itse.
Seurakunnan omistamaa metsää Kerimäen Huosiojärven retkeilymaastosta.
Paikallinen seurakunta suunnitteli alueelle hakkuita UPM:n kanssa, mutta
luopui syksyllä 2020 hakkuuaikeista paikallisten ja ympäristöjärjestöjen
painostuksen tuloksena. Kuva: Annukka Valkeapää.
46
. 
METSÄLOBBARIN
LYHYT
MUISTILISTA
JUUSO JANHUNEN
47
2 / Näin edistät metsien suojelua
Oletko menossa tapaamaan päättäjää? Haluatko kääntää
kansanedustajan tai kunnanvaltuutetun pään lähimetsäsi
suojelun kannalle? Tässä lyhyt muistilista siitä, miten valmistautua tapaamisiin.
1. Taustoita ja ole ajoissa.
Kerää asiastasi taustatietoa. Jos haluat esimerkiksi
edistää jonkin tietyn metsäalueen suojelua, tunne
sen luontoarvot ja mahdollinen virkistyskäyttö. Hae
vaikutustyösi tueksi tutkimustietoa ja lukuja: onko
alueella tehty luontokartoitusta? Onko tiedossa
uhanalaisia lajeja? Onko alueella vaikkapa retkeilyä,
ja kuinka paljon? Vaikuttaminen kannattaa aloittaa
hyvissä ajoin, sillä jo tehtyjä päätöksiä on vaikeampi
kumota jälkikäteen.
2. Tiivistä oleellinen.
Kiireisillä päättäjillä ei ole aina aikaa perehtyä yksityiskohtiin. Siksi kannattaa muotoilla asiastasi tiivis
kokonaisuus: mikä on ongelma? Mikä on kaikkein
oleellisinta tietoa juuri tämän metsän kohdalla? Jos
alueelta on esimerkiksi löytynyt uhanalaisia tai vaarantuneita metsälajeja, poimi niistä kertovat avainluvut mukaan. Kerro kenelle ja miksi juuri tämän
metsän suojeleminen on tärkeää.
3. Tunne kohteesi – lähesty päättäjiä rohkeasti.
Suomessa on suhteellisen helppo päästä tapaamaan
päättäjiä tai ainakin näiden avustajia. Mieti päättäjän suhdetta esittämääsi suojelukohteeseen: onko
paikallinen metsä arvokas poliitikon mahdollisille
48
. 
äänestäjille tai päättäjälle henkilökohtaisesti? Miksi
poliitikko tai maaomistajan taho voisi ehkä haluta
suojella tietyn metsäkohteen? Ota rohkeasti yhteyttä,
sovi tapaaminen ja kerro asiasi.
4. Etsi liittolaisia.
Kuka haluaisi suojella metsän kanssasi? Onko alueella kesämökkiläisiä, ulkoilijoita tai vaikkapa lintubongareita, joille arvokkaiden maisemien tai luontoarvojen uhattuna oleminen olisi painava syy tukea
suojelutoimia. Tai onko metsästä hyötyä paikalliselle
matkailulle? Vanhojen luonnonmetsien kohdalla
tutkijoiden ja luontojärjestöjen kannanotot voivat
myös tukea esitystäsi. Eri viiteryhmien näkökulmista
on hyötyä, sillä päättäjät katsovat asiaa usein monelta
kantilta.
5. Ehdota selkeitä ratkaisuja.
Jos mahdollista, kerro päättäjille, mitä haluaisit
näiden tekevän: haluatko että kunnanvaltuutettu
tekee aloitteen metsän suojelemiseksi tai että seurakunta esittää metsäänsä osaksi valtakunnallista
METSO-ohjelmaa? Ratkaisu- ja kehitysehdotukset
tarjoavat päättäjille työkaluja. Heidän on helpompi
edetä asiassa, jos tarjolla on selkeät suuntaviivat sille,
miten toimia. Pidä myös jatkossa yhteyttä ja päivitä
päättäjiä asiaasi liittyvistä uutisista.
49
2 / Näin edistät metsien suojelua
Lisää metsien suojelua ja vähemmän hakkuita vaatinut Metsämarssi kokoontui Eduskuntatalolle syyskuussa 2022. Kuva: Anton Verho / Greenpeace.
50
. 
KOLME KEINOA
TUKEA
SAAMENMAAN
METSIEN
SUOJELUA
JAN SAIJETS
51
2 / Näin edistät metsien suojelua
“Meidän maa, meidän tulevaisuus”, lukee inarinsaameksi bannerissa, jota
pitelee Jussa Seurujärvi, saamelainen poronkasvattaja Muddusjärveltä.
Kuva: Jani Sipilä / Greenpeace.
METSIEN SUOJELUTILANNE
SAAMENMAALLA
Saamenmaan metsien suojelutilanne on paljon parempi
kuin Suomessa keskimäärin. Silti yhtenäiset rauhalliset
metsäalueet ovat käyneet vähiin ja ne vähäiset metsäalueet
sijaitsevat muutamalla luonnonsuojelualueella. Poronhoidon kannalta suojelumetsät sijaitsevat varsin korkeilla alueilla ja talvilaidunten kannalta parhaimmat alavat ja hyvin
kasvavat metsät ovat vailla suojaa. Alavilla metsäalueilla on
talvella paremmat lumiolosuhteet ja porojen on helpompi
kaivaa ravintoa kuin korkeamman alueen metsissä. Suojelu
jakautuu myös hyvin epätasaisesti paliskuntien, eli poronhoitoyksiköiden, kesken, ja tietyissä paliskunnissa suojeltuja
kasvullisia metsiä saattaa olla vain 7–10 %.
52
. 
1990- ja 2000-luvuilla käytyjen Metsähallituksen ja
metsäpaliskuntien välisten metsäkiistojen seurauksena hakkuumääriä on vähennetty merkittävästi ja osa tärkeistä laidunmetsistä siirrettiin vuosina 2009 ja 2010 määräaikaisesti talouskäytön ulkopuolelle. Sopimukset raukeavat vuonna
2030. Metsähallitus hyväksyi “sopimusalueiksi” vain luonnontilaisia metsiä. Vuonna 2017 Metsähallitus lupasi julkisesti, ettei se tee hakkuita paliskunnan vastustaessa.
Ns. tiukan suojelun ulkopuolella on vielä runsaasti
luonnonmetsiä, jotka ovat joko täysin koskemattomia tai
luonnontilaisen kaltaisia vanhoja metsiä.
METSIEN MERKITYS SAAMELAISTEN
PERINTEISILLE ELINKEINOILLE
Perinteiset elinkeinot ovat saamelaisen kulttuurin elävää
ydintä, jonka varassa saamelaisten kieli ja kulttuuri säilyvät
ja kehittyvät. Ilman niiden tuomaa ja ylläpitämää vahvaa suhdetta maahan ja vesiin saamelaiset olisivat pelkkä kielivähemmistö ja vaarassa assimiloitua vähitellen valtakulttuuriin.
Perinteisissä elinkeinoissa saamen kieli ja kulttuuri
ovat arkipäiväisessä käytössä. Jopa niillä alueilla, joissa saamelaiset ovat vähemmistönä, perinteiset elinkeinot luovat
ympäristön, jossa kieli ja kulttuuri säilyvät elävinä.
Poronhoito tarvitsee toimivan luonnonkierron ja monenlaisia laitumia ollakseen turvattu. Metsät ovat keskeisiä
talvilaitumia, joissa porot laiduntavat noin puolen vuoden
ajan ja syövät pääasiassa erilaisia maajäkäliä. Erityisesti vanhat metsät ovat parhaimpia talvilaitumia. Porot suosivat talvella vanhoja yhtenäisiä metsiä, joissa jäkälämäärä ja -tuotto
ovat suurimmillaan ja joissa porot näkevät pedot kaukaa. Po-
53
2 / Näin edistät metsien suojelua
rot välttelevätkin luontaisesti tiheitä nuoria metsiä.
Lopputalvesta porot hakeutuvat ruokailemaan luppometsiin, jotka ovat lähes poikkeuksetta vanhoja mänty- tai
kuusimetsiä. Luppoa porot syövät puiden oksilta ja rungoilta
sekä tuulen pudottamana lumen päältä. Hankalina talvina,
jolloin maajäkälien kaivaminen ei paksun lumi- tai jääkerrosten takia onnistu, luppometsät ovat ainoa luonnonvarainen
vaihtoehto. Tällöin sanotaan, että ”tokka on hangen päällä”.
Tällöin ne paliskunnat ja tokkakunnat, joissa on vanhoja luppometsiä selviävät luonnonlaitumilla, kun taas toiset joutuvat ruokkimaan porot kalliilla lisärehulla. Lisäruokinta on
niin kallista, että se tekee poronhoidosta kannattamatonta.
Metsien säilyttäminen on siten keskeistä saamelaisten
oikeuksien turvaamisessa.
PALISKUNTIEN TAVOITTEET METSIEN
KÄYTÖLLE
Paliskuntien tavoitteet metsien suhteen vaihtelevat paliskunnittain, ja saamelaisten oikeuksien kannalta oleellista on
sopia alueen paliskunnan kanssa tavoitteista ja maankäytöstä. Yleisesti ottaen voidaan kuitenkin arvioida, että valtaosa
paliskunnista on todennut, että heidän poronhoitonsa kannalta tavoitteiden tulisi olla seuraavat:
1. Maankäytöstä tulee sopia paliskuntien kanssa neuvotellen.
2. Kaikki luonnonmetsät tai sen kaltaiset metsät tulisi suojella metsätalouskäytöltä. Suojelun tulisi olla
tiukka laintasoinen koska Metsähallituksen omalla
päätöksellä tehty suojelu anna riittävää turvaa.
54
. 
3. Metsäalueet tulisi säilyttää rauhallisina ja mahdollisimman yhtenäisinä, koska hakkuut aiheuttavat
koskemattomissa metsissäkin pirstovaa vaikutusta.
4. Paliskuntien ja Metsähallituksen väliset väliaikaiset
rauhoitusmetsät, ns. sopimusalueet, tulisi suojella
tiukasti ja pysyvästi.
5. Luontaistalousalueiden ja retkeilyalueiden metsät
tulisi suojella selkeästi.
6. Yksityisten yhteismetsien (5 kpl) luonnontilaiset metsät tulisi lunastaa suojeluun porolaitumiksi.
7. Käsiteltyjä metsiä tulisi voida tapauskohtaisesti ennallistaa laidunkäyttöön. Ennen hakattuja taimikoita
ja nuoria metsiä on tihentynyt niin läpipääsemättömiksi, etteivät porot niissä viihdy tai pysty kulkemaan.
8. Metsäautoteitä tulisi olla mahdollisimman vähän.
Niistä ei ole hyötyä poronhoidolle kuin poikkeustapauksissa.
Nämä luetellut tavoitteet ovat siis tulkintoja monen paliskuntien yleisistä näkemyksistä eikä näitä voi pitää sääntöinä
yksittäisten paliskuntien kohdalla. Maankäytöstä tulee neuvotella ja sopia erikseen paliskuntien kanssa.
55
2 / Näin edistät metsien suojelua
KOLME KEINOA TUKEA SAAMENMAAN
METSIEN SUOJELUA
Tässä on muutama keino, jolla voi tukea Saamenmaan metsien suojelua:
1. Ota julkisesti kantaa Saamenmaan metsien suojelun
puolesta lehtien yleisönosastokirjoituksissa tai sosiaalisessa mediassa.
2. Ota yhteyttä poliittisiin päättäjiin ja vetoa Saamenmaan metsien suojelun puolesta.
3. Lahjoita rahaa luonnonsuojeluun esim. Luonnonperintösäätiöön tai osta yksityismetsää ja perusta siitä
yksityinen suojelualue ilman mökkejä.
Mielenosoitus maa- ja metsätalousministeriön käytävällä Saamenmaan luonnonmetsien hakkuita vastaan, joita Metsähallitus suoritti vuonna 2005.
Kuva: Patrik Rastenberger / Greenpeace.
56
. 
NÄIN VIESTIT
METSIEN
SUOJELUSTA
MEDIALLE
MARI VAARA
57
2 / Näin edistät metsien suojelua
Metsävahti Veera Hovila vahtii Hausjärven luonnonmetsää hakkuiden
varalta. Hän kertoi metsävahtitoiminnasta Ylen uutisissa ja nettijutussa
kesäkuussa 2022.
Suurin osa suomalaista seuraa tiiviisti uutismediaa ja luottaa siihen enemmän kuin muihin esimerkiksi verkosta löytyviin tietolähteisiin. Median kautta voi siis tavoittaa erilaisia yleisöjä, kuten eri tason päättäjiä, tietyn alueen asukkaita
tai suuren yleisön, ja mediajulkisuuden avulla voi myös luoda painetta päättäjien ja yritysten suuntaan.
Metsäasioissa yleisesti käytetyt juttutyypit ovat esimerkiksi uutisjuttuja, reportaaseja, ilmiöjuttuja tai henkilöhaastatteluja. Siinä missä hakkuiden keskeyttämisestä saa hyvän uutisjutun, luonnonmetsän kartoitusreissusta voi saada
reportaasin tai ilmiöjutun. Itse metsäliikkeestä voi saada
ilmiöjutun tai vaikka henkilöjuttuja. Juttutyypin pohdinta
etukäteen voi auttaa löytämään sopivan toimittajan ja median, johon ottaa yhteyttä.
Tässä on muutamia vinkkejä metsien suojelusta ja metsäaktivismista viestimiseen median suuntaan.
58
. 
NELJÄ ASKELTA MEDIAVIESTINTÄÄN:
1. KERÄÄ TIETOA AIHEESTASI
» Mieti etukäteen, mitä tietoja toimittaja voisi ehkä
kaivata ehdottamastasi aiheesta: taustatietoa
paikasta (jos kyseessä on joku tietty metsä: kuinka
suuri se on, miksi se on arvokas, mitä lajeja sieltä on
löytynyt, kuka voisi päättää sen suojelusta), taustatietoa aiheesta (mikä on metsien suojelutilanne
yleensä, miksi luontokato etenee, miten suojelu
auttaa luontokadon torjumisessa), ketkä voisivat
olla sopivia haastateltavia (aktivistit, mahdollisesti
asiantuntijat) ja haastateltavien yhteystiedot.
» Mieti omaa suhdettasi aiheeseesi: miksi juuri sinä
olet kiinnostunut aiheesta, miksi se on sinulle tärkeä ja mitä voit kertoa itsestäsi aiheeseen liittyen.
» Kaikkia vastauksia tai juttutyyppiä ei tarvitse miettiä etukäteen: toimittaja ei oleta aktivistin olevan
ammattitiedottaja, ja toimittaja saattaa jopa olla
avoimempi jutun aiheelle, jos kertojana on yleisön
edustaja eikä tiedottaja.
59
2 / Näin edistät metsien suojelua
2. ETSI SOPIVA TOIMITTAJA TAI MEDIA
» Kuka toimittaja tai mikä media on kirjoittanut aiheesta aiemmin? Etsi tietoa googlaamalla tai medioiden nettisivuilta hakemalla.
» Mitkä paikallismediat vaikuttavat alueella? Onko
alueella sopivia radiokanavia tai Ylen paikallistoimitus?
» Voisiko aiheesta saada laajemman näkökulman
jutun? Miten aihetta on käsitelty aiemmin suurissa
sanomalehdissä, iltapäivälehdissä, aikakauslehdissä, tv-uutisissa ja ajankohtaisohjelmissa? Miten
aihetta ei ole käsitelty: minkä uuden näkökulman
voisit tarjota?
» Aihetta voi nostaa esiin eri näkökulmista sekä paikallismediaan että valtakunnalliseen mediaan.
60
. 
3. MUOTOILE VIESTI MEDIALLE SOPIVAKSI
» Toimittaja pohtii juttuideaa arvioidessaan, onko aihe
median kohdeyleisölle kiinnostava ja sopiva. Arvioi
myös itse aiheen merkittävyyttä ja yllättävyyttä suuren yleisön tai paikallismedian yleisön silmin: miksi
ja mistä näkökulmasta aihe olisi heille kiinnostava?
Nosta tämä esiin viestissä toimittajalle.
» Uutismedian toimintaa ohjaavat uutiskriteerit: merkittävyys, yllättävyys, paikallisuus, ajankohtaisuus
ja voimakkuus. Pohdi aihetta näistä näkökulmista:
» Ajankohtaisuus:
» Miksi aihe on tärkeä juuri nyt?
» Mihin ajankohtaisiin aiheisiin juttu
liittyy?
» Paikallisuus:
» Miksi aihe on tärkeä juuri täällä (Suomessa/Helsingissä/Rovaniemellä tms.)?
» Mittakaava:
» Miten tämä liittyy laajemmin kansainvälisiin ilmiöihin?
» Mikä on Suomen asema tässä aiheessa
suhteessa muihin maihin?
» Mitä tämä yksityiskohta kertoo laajemmin yhteiskunnasta?
» Anna konkreettisia esimerkkejä tai yksityiskohtia!
Esimerkiksi lukuja: kuinka suuri alue on kyseessä
(ja mihin yleisesti tunnettuun alueeseen se vertautuu), mitä ja kuinka paljon uhanalaisia lajeja alueelta on löytynyt.
61
2 / Näin edistät metsien suojelua
4. OTA TOIMITTAJAAN SUORAAN YHTEYTTÄ
» Hyvä tapa on soittaa toimittajalle suoraan tai soittaa viestin perään, jos et saa vastausta.
» Voit myös soittaa valitsemasi median tuottajalle ja
kysyä, kuka toimittaja voisi olla aiheesta kiinnostunut.
» Mukavan toimittajan kanssa kannattaa alkaa rakentamaan luottavaista suhdetta ja päivittää tilannetta
ja vinkata juttuja jatkossakin.
» Luotettavalle toimittajalle voi vinkata hakkuiden
pysäyttämisestä mahdollisesti jopa etukäteen.
Metsäaktivisteja kuvattiin dokumenttielokuvaan tammikuussa 2023 Lapinjärven Latokartanon metsässä. Metsähallitus on suunnitellut arvokkaaseen
lintumetsään hakkuita, jotka aktivistit haluavat estää. Kuva: Mauri Leivo.
62
. 
MUISTILISTA
MEDIATYÖHÖN:
» Kuka on mediavastaava?
» Kirjoitetaanko aiheesta tiedote?
» Onko käytettävissä valokuvaajaa?
» Jos otatte oman kuva paikan päältä, muistakaa uutiskuvamaisuus,
ei ainoastaan poseeraamista.
» Tietääkö kuvaaja minkälaista
kuvaa haetaan? Ehtiikö kuvan
jakaa pian medialle tai mediavastaavalle?
» Kuinka jakaa kuvat medialle?
» Myös videokuva voi kelvata
verkkomedialle, ja joskus graafit,
kuten kartat, auttavat toimittajia ainakin taustatietona. Joskus
äänitiedostokin saattaisi hyödyttää, jos olisi saanut nauhalle
vaikka jonkin harvinaisen linnun
ääntelyä.
63
2 / Näin edistät metsien suojelua
VINKKEJÄ HAASTATTELUTILANTEESEEN:
» Kerro tilanteesta omasta näkökulmastasi ja kerro itsestäsi:
Miksi olet lähtenyt toimintaan
mukaan? Mikä sinua motivoi
metsäaktivismissa? Miksi haluat
suojella metsiä?
» Pysy faktoissa: Jos et tiedä vastausta kysymykseen, kerro se.
Voit myös sanoa, ettet tiedä mutta
selvität sen ja palaat asiaan.
» Ole ystävällinen: toimittaja on
yleensä haastateltavan puolella
ja toivoo, että haastateltavalla on
mukava olo.
» Voit myös kertoa omatoimisesti, mikä aiheessa on tärkeää ja
mitkä kysymykset ovat olennaisia
metsiensuojeluun liittyen. Kaikki
toimittajat eivät ole aiheen asiantuntijoita.
6 4
. 
Karttimonjoen luonnonmetsien hakkuiden pysäyttämisestä uutisoitiin laajasti. Aluetta vahtimaan jäänyt
aktivisti Minka Virtanen kertoi tilanteesta Kainuun
Sanomille myös omasta näkökulmastaan.
Jutun kirjoittaja ja kuvaaja toimittaja
Juhani Eskola / Kainuun Sanomat.
65
2 / Näin edistät metsien suojelua
MINKÄLAINEN ON
HYVÄ TIEDOTE?
1. Oikea kohderyhmä
» Lähetetty niille toimittajille
jotka seuraavat aihetta.
2. Otsikko houkuttelee lukemaan
» Vastaa uutiskriteerejä (ajankohtaisuus, paikallisuus, mittakaava).
» Voi sisältää esim. jännän yksityiskohdan, kiinnostavan luvun tai
laajemman näkökulman aiheeseen.
3. Sisällössä uusi tieto tai näkökulma keskusteluun
» Vastaa kysymyksiin: Miksi tämä
on tärkeää? Miksi tämä on tärkeää JUURI NYT? Miksi tämä
on tärkeää Suomessa/Helsingissä/Rovaniemellä?
» Myös sisällössä: jännät yksityiskohdat, kiinnostavat luvut tai
vertaukset, laajempi näkökulma.
» Auttaa, jos jutun aihe on jo
valmiiksi ajankohtainen ja uutisoinnin aiheena, mutta itse voi
tuoda jotakin uutta aiheeseen.
66
. 
4. Yksi tai kaksi tärkeintä
näkökulmaa
» Hyvä tiedote toimii uutisena
sellaisenaan: nosta kärkeen yksi
näkökulma, jota tiedotteessa
syvennetään.
» Tiedotteen voi kirjoittaa suoraan uutismuotoon: “Greenpeace on kampanjoinut alueen
puolesta jo 20 vuoden ajan”, ei
“me olemme kampanjoineet…”
5. Hyvä ajoitus
» Yleisesti ottaen hyvä aika lähestyä mediaa on sellainen aika,
kun toimituksissa on väkeä
töissä mutta pulaa uutisaiheista,
esimerkiksi kesäisin.
» Yleensä maanantai on hyvä päivä ja torstai huono, koska silloin
on ruuhkaa.
» Usein aamulla kuuden ja kahdeksan välillä on hyvä laittaa
tiedote, jotta aihe ehtii mukaan
päivän uutissuunnitteluun. Tasatunteja kannattaa välttää, koska
silloin toimituksiin tulee paljon
ennalta ajastettuja tiedotteita.
67
2 / Näin edistät metsien suojelua
» Esimerkiksi vuorokauden
embargo antaa toimituksille
aikaa valmistautua jutuntekoon,
jos se vaatii muutakin kuin
tiedotteen kopiointia.
6. Perusjutut kunnossa
» Tarkista, että yhteystiedot ovat
oikein ja varmista, että yhteyshenkilö on tavoitettavissa
tiedotteen lähdettyä.
» Jos saatavilla on hyviä kuvia,
videoita tai graafeja, laita ne
mukaan linkin taakse siten, että
toimittaja saa ne helposti ladattua.
» Tiedotteen hyvä pituus on
yleensä noin sivu / 3000 merkkiä välilyönteineen
+ Voit myös soittaa perään
tiedotteen lähettämisen jälkeen!
68
. 
NÄIN SUOJELET
METSÄN SOMEN
AVULLA
ANTON VERHO
69
2 / Näin edistät metsien suojelua
Viimeistään #metoo ja #blacklivesmatter ovat osoittaneet
sosiaalisen median voiman yhteiskunnallisen muutoksen
luomisessa. Suomen metsien suojelussa someaktivismilla on
mm. keskeytetty ja peruttu hakkuita, perustettu luonnonsuojelualueita ja paljastettu selluteollisuuden viherpesua.
Voit hyödyntää somea myös oman, itsellesi tärkeän
metsän tunnetuksi tekemiseen. Kun metsä on entuudestaan
tuttu, on väkeä hakkuiden uhatessa helpompi joukkoistaa
sen suojeluun. Tässä muutamia parhaita käytäntöjä someaktivistille:
» Käytä yhteistä aihetunnistetta. Aihetunnisteet, kuten #metsäliike ja #luontokato linkittävät yksittäisiä
julkaisuja ja luovat niistä liikkeen.
» Käsittele julkaisussa yhtä asiaa kerrallaan. Lähesty
aihettasi yhdestä selkeästä näkökulmasta.
» Luontokato on pysäytettävä. Päästöt on puolitettava
vuoteen 2030 mennessä. Viestintä on toistoa.
» Puhu tunteesta, ilosta ja surusta. Henkilökohtaisuus
toimii.
» Selfiet toimivat. Olet kiinnostava. Todista tilannetta, seiso keskellä kuvaa ja katso kameraan.
» Tuota sellaista kuvaa ja tekstiä, jota itse jakaisit
ystävillesi. Jos julkaisusi maistuu tylsältä, kärjistä.
» Jos jokin toimii, on se pöllittävä välittömästi. Kiitä
heitä, joilta opit ja lainaat.
» Kysy seuraajiltasi mielipiteitä ja ideoita. Pyydä apua,
kommentteja ja jakoja matalalla kynnyksellä. Ihmiset auttavat mielellään.
» Blokkaa trollit. Et ole heille mitään velkaa.
70
. 
71
2 / Näin edistät metsien suojelua
» Jaa muiden julkaisuja. Jaa parhaat kiteytykset. Luo
kontrasteja ja rinnastuksia yhdistämällä ihmisten
sanomisia kuvaan.
» Kokeile viestiä meemeillä. Meemisi voi olla hauska,
pölhö, outo, kuiva tai nörtti. Tyyliä tärkeämpää on
kokeilla. Meemit ja huumori ovat tehokkaimmat
vaikuttamisen keinot somessa.
» Paljasta #viherpesu. Ilmastokriisiä kärjistävät
yritykset esittävät ratkaisevansa syventämäänsä
ongelmaa. Tämä on pelkkää markkinointiviestintää.
Kommentoi, aseta naurunalaiseksi, vaadi vastauksia.
» Tägää vastuulliset. Suomessa ilmastokriisin pysäyttämisestä vastaa pääministeri ja metsien hakkuista
maa- ja metsätalousministeri. Tägää heidät ja kommentoi heidän julkaisujaan. Olemme olleet aivan
liian kohteliaita kestävyyskriisin syventämisestä
vastuullisille ihmisille.
» Älä väsytä itseäsi. Olet osa verkostoa, ja voimamme
on väessä. Voit milloin vain ottaa tauon kuukaudeksi tai vuodeksi.
» Kun aloitat, olet johtaja. Ihmiset kuuntelevat sinua
ja ihailevat rohkeuttasi. Aktivistin tehtävänä on
tehdä muista ihmisistä aktivisteja.
72
. 
73
3 / SUORA
TOIMINTA
METSISSÄ
Tästä luvusta löydät tietoa hakkuiden pysäyttämisestä, metsäaktivistin oikeuksista sekä hakkuiden pysäyttämisestä aiheutuvista mahdollisista seuraamuksista.
Metsäkapinan aktivisti Hyrynsalmen Mörkölän vanhan metsän hakkuilla tammikuussa 2022.
Kuva: Otso Piitulainen.
74
. 
HAKKUIDEN
PYSÄYTTÄMINEN
M A R I V A A R A ,
J A L M A R I S U U T A R I J A
ANSKU HOLSTILA
75
3 / Suor a toiminta metsissä
Hakkuut on pysäytetty tilanteessa, jossa muut keinot – kuten yhteydenotto metsänomistajaan ja neuvottelut – eivät ole
toimineet. Hakkuiden pysäyttäminen onkin viimeinen keino
pyrkiä estämään metsän ekosysteemin tuho.
Käytännössä hakkuiden pysäyttäminen tarkoittaa
yleensä hakkuukoneen eli moton turvaetäisyyden sisäpuolelle menemistä, jolloin motokuski joutuu pysäyttämään
hakkuutyöt. Metsätyömaalla näkyy usein myös puunkorjuukoneita, jotka keräävät hakatut puut tienvarteen kasoihin.
Puunkorjuukoneita ei ole yleensä pysäytetty.
TAPAHTUMIEN TYYPILLINEN KULKU:
1. Hakkuiden pysäyttäjät lähestyvät hakkuukonetta eli
motoa. He lähestyvät motoa suoraan edestäpäin, jotta
kuljettaja havaitsee heidät mahdollisimman helposti.
Heillä on päällään huomioliivit, ja pimeällä mukanaan kirkkaat valot.
2. Kuljettaja pysäyttää moton nähdessään ihmisiä moton turvaetäisyyden (yleensä 70 tai 90 metriä) sisäpuolella.
3. Kaksi hakkuiden pysäyttäjää menee juttelemaan
moton kuljettajalle rauhallisesti. He pyrkivät saamaan aikaan asiallisen keskusteluyhteyden siten,
ettei tilanne ole uhkaava. He voivat antaa kuljettajalle
lisätietoa siitä, miksi kyseinen metsäkohde pitäisi
säästää ja miksi he ovat paikalla. He voivat ehdottaa,
että kuljettaja soittaa työnantajalleen, valtion maiden
tapauksessa Metsähallitukselle.
4. Odottelua. Moton kuljettaja saattaa lähteä pois työ-
76
. 
maalta. Hakkuiden pysäyttäjät ovat paikan päällä.
5. Erätarkastaja tai poliisi saattaa tulla paikalle. Joku
hakkuiden pysäyttäjistä menee juttelemaan ja kertoo,
että on paikalla osoittamassa mieltä luonnonmetsän
hakkuita vastaan ja antaa lisätietoa mielenosoituksesta ja metsäkohteesta. Pyydettäessä hakkuiden
pysäyttäjät antavat poliisille tai erätarkastajalle
henkilöllisyystodistuksen ja halutessaan kertovat
kotiosoitteensa ja puhelinnumeronsa.
6. Hakkuukone saatetaan viedä pois paikalta, ainakin
toistaiseksi. Vaihtoehtoisesti aktivisteja saatetaan
ottaa kiinni. (Tämä on ollut harvinaisempaa valtion
metsissä.)
7. Kiistametsän omistaja (esim. valtion metsiä hallinnoiva Metsähallitus tai jokin metsäyhtiö, kuten UPM
tai Metsä Group) saattaa kommentoida tilannetta ja
kertoa, mitä hakkuusuunnitelmille tehdään.
8. Tarvittaessa hakkuiden pysäyttäjät jäävät paikan
päälle vartioimaan aluetta ja leiriytyvät metsään tai
lähistölle. Vartioinnissa otetaan huomioon moton
kuljettajien työvuorot, jotka ovat tyypillisesti klo
6–14, 14–22 ja 22–06. Yövuoro on harvinaisempi,
mutta erityisesti kiistakohteilla hyvin mahdollinen.
Aina asiat eivät etene näin. Voi myös käydä niin, että moton
kuljettaja jatkaa hakkuita pysäyttäjistä huolimatta, mistä voi
seurata mahdollisia vaaratilanteita. Vaaratilanteiden ennakoimisesta ja niihin reagoimisesta lisää seuraavaksi.
7 7
3 / Suor a toiminta metsissä
Motoon lukittautuminen ei usein ole tarpeen hakkuita pysäyttäessä. Kuvassa
Greenpeacen aktivisti pysäyttämässä hakkuita Vuokkiniemen aarniometsässä vuonna 1996. Kuva: Greenpeace.
78
. 
MITÄ ON KANSALAISTOTTELEMATTOMUUS JA
TOIMIIKO SE?
Hakkuiden pysäyttäminen on esimerkki
kansalaistottelemattomuudesta metsätoiminnassa. Kansalaistottelemattomuudella tarkoitetaan lakien, asetusten, käytäntöjen tai normien tietoista rikkomista
suuremman tavoitteen edistämiseksi.
Lain pitäisi heijastaa jaettua käsitystä siitä, mikä on oikein tai väärin. Joskus laki laahaa esimerkiksi tieteellisten
tosiasioiden ja niistä johdettujen arvojen perässä – näin on käynyt erityisesti
ilmastokatastrofin pysäyttämisessä sekä
luontokadon torjumisessa.
Kansalaistottelemattomuus on keino,
johon tartutaan silloin, kun muut toimet
eivät riitä. Sillä tavoitellaan aina yhteistä
hyvää eikä omaa henkilökohtaista etua.
Väkivallattomuus, omilla kasvoilla ja nimellä toimiminen ja laillisten seurausten
kantaminen ovat kansalaistottelemattomuuden keskeisiä periaatteita.
79
3 / Suor a toiminta metsissä
Kansalaistottelemattomuudella on
pitkät perinteet Suomessa ja se on ollut
osa esimerkiksi Suomen itsenäistymisprosessia. Historia onkin täynnä esimerkkejä saavutetuista ihmisoikeuksista, yhteiskunnallisista vapauksista ja
luonnonsuojeluvoitoista, jotka ovat suoraa
seurausta kansalaistottelemattomuudesta.
Greenpeacen aktivistit ripustivat Lapinjärven lintumetsiin puoli kilometriä köyttä Metsähallituksen
hakkuiden ennaltaehkäisemiseksi tammikuussa 2023.
Kuva: Ron Forsman / Greenpeace.
80
. 
TURVAETÄISYYS
HAKKUUTYÖMAALLA:
» Turvaetäisyys tarkoittaa välimatkaa, jota kauempana on turvallista oleskella metsäkoneen ollessa
käynnissä.
» Hakkuukoneen tai puunkorjuukoneen kuljettajalla on velvollisuus pysähtyä, jos joku on turvaetäisyyden sisällä.
» Turvaetäisyyden pituus riippuu
metsäkoneesta.
» Hakkuukoneella eli motolla
turvaetäisyys on 70 tai 90 metriä,
joskus 50 metriä, puunkorjuukoneella 20 metriä.
» Jos metsäkoneen kuljettaja ei
lopeta töitä, vaikka aktivisti on
turvaetäisyyden sisällä, voi aktivisti soittaa kyseisen metsäyhtiön
toimitusjohtajalle (tai paikalliselle
Metsähallituksen päällikölle mikäli kyseessä ovat valtion maat).
81
3 / Suor a toiminta metsissä
MAHDOLLISET VAARATILANTEET JA
NIIDEN ENNAKOINTI
MAHDOLLISIA VAARATILANTEITA:
» Moton kuljettaja ei piittaa turvaetäisyydestä.
» Moton kuljettaja jatkaa hakkuita kauempana leimikolla.
» Kuljettajat suuttuvat ja ovat uhkaavia, jopa aggressiivisia.
» Moton moottorisahasta voi irrota kappaleita, jotka
lentävät lujaa ja jotka voivat aiheuttaa vamman
pitkältäkin etäisyydeltä.
VA AR ATIL AN TEIDEN ENNAKOINNIN JA RE AGOINNIN
KESKEISIÄ KEINOJA OVAT
» turvallisen etäisyyden pitäminen kaadettaviin, jopa
yli 30-metrisiin puihin
» kaadettavaan puuhun tai laitteistoonsa keskittyneen kuljettajan huomion kiinnittäminen (huomioliivit, voimakkaat valot yöllä ja värisavut päivällä)
» valmius rauhoittaa kuljettajia
» valmius vetäytyä paikalta
» valmius soittaa hätänumeroon tai käyttää hätäapusovellusta
» tieto paikan mahdollisimman tarkasta sijainnista
» soittaminen työnjohdolle, jos hakkuut jatkuvat aktivistien ollessa paikalla
» hakkuiden pysäytyksen videokuvaaminen
» jatkuva valmius kuvaamiseen kuvin tai videoin
» kuljettajien kovin läheltä kuvaamisen välttäminen
82
. 
Metsäaktivisteja Metsähallituksen luonnonmetsähakkuilla Parkanossa
vuonna 2021. Huomioliivit on hyvä pitää päällä hakkuu-uhan alla olevissa
metsissä. Kuva: Greenpeace.
83
3 / Suor a toiminta metsissä
TÄRKEITÄ ROOLEJA METSÄMIELENOSOITUKSESSA:
» suunnistaja, joka osaa oikeaan
kohteeseen
» auton kuljettaja tai kuljettajat
» hakkuun pysäyttäjät, joista osa
kontakteja moton kuljettajiin ja
osa ehkä kiinniotettavia
» kuvaajat: valokuvat, video, livevideo
» mediayhteyshenkilö: yhteys lehdistöön tai mediatiimiin
» hyvinvointihenkilö/putkatuki
» hätäavun kutsuja
84
. 
MOTON KULJETTAJAN KOHTAAMINEN:
MITEN TOIMIA?
Toisinaan motokuski on reagoinut hakkuiden pysäyttämiseen aggressiivisesti. Tässä muutamia ohjeita moton kuljettajan kanssa toimimiseen.
» Hakkuiden pysähtymisen jälkeen moton kuljettajan
kanssa voi mennä juttelemaan. Tilanteen voi selittää ja kertoa, miksi paikalla on ihmisiä. Kuljettajalle
voi antaa lisätietoa siitä, miksi kyseinen metsä tulisi
säästää (esimerkiksi tiedotteen). Moton kuljettajan
kanssa voi mennä juttelemaan esimerkiksi kahden
aktivistin voimin, ei koko porukalla. Tämä voi tuntua vähemmän uhkaavalta.
» Tilanteessa kannattaa yrittää pysyä rauhallisena ja
ystävällisenä ja kuunnella empaattisesti.
» Kuljettajalle voi kertoa ymmärtävänsä, että häntä
tympäisee. Kuljettajalle voi kertoa, ettei mielenosoituksessa ole mitään henkilökohtaista, vaan vika on
metsäyhtiön/Metsähallituksen toiminnassa. Tilannetta voi pahoitella ja todeta, että “emme voi nyt
poistua”.
» Moton kuljettajalle voi sanoa, että hän voi soittaa
poliisin paikalle. Häntä voi myös ohjeistaa soittamaan hakkuut tilanneeseen metsäyhtiöön tai
Metsähallitukselle.
85
3 / Suor a toiminta metsissä
H AKKUIDEN PYSÄY T TÄ JÄT NOUDAT TAVAT USEIN
NÄITÄ VINKKEJÄ:
» avoin kehonkieli: rento käsien asento, ystävällinen
katse, rauhallinen äänensävy, empaattinen ilme
» empaattisuus, ystävällisyys ja rauhallisuus puheessa ja toiminnassa
» rauhallinen hengitys: auttaa rauhoittamaan kehoa
ja laskemaan stressitasoa
» sen muistaminen ja kertominen, mikä on mielenosoituksen tarkoitus: arvokkaan metsäkohteen suojeleminen, ei yksittäisen työntekijän työn estäminen
KOLMEN VAIHEEN ESIMERKKI:
» Ensin: tunteiden purkamisen salliminen toiselle
rauhassa
» Sitten: toisen tunteiden huomioiminen ja hänen
tilanteeseensa eläytyminen
» Vasta lopuksi: oman toiminnan syiden selittäminen
Vuoden 2017 syyskuussa Metsähallitus oli aikeissa hakata Oulujärven Kaarresalon ja Kuostonsaaren metsät. Saaret kuuluivat sekä valtion retkeilyalueeseen että Natura-alueeseen, ja Metsähallitus oli jopa itse suojellut toisen
saarista 2000-luvun alussa. Greenpeacen aktivistit leiriytyivät saariin, ja
alkoi vastustaa hakkuita aktiivisesti. Metsähallitus laittoi hakkuusuunnitelmat jäihin. Kuva: Risto Sauso / Greenpeace.
86
. 
METSÄAKTIVISTIN
OIKEUDET JA
MAHDOLLISET
LAILLISET
SEURAAMUKSET
M A R I V A A R A ,
J A L M A R I S U U T A R I J A
ANSKU HOLSTILA
87
3 / Suor a toiminta metsissä
Jokaisella on oikeus käydä metsässä tekemättä sen enempää
selkoa menemisistään kenellekään. Jokamiehenoikeudet takaavat kaikille oikeuden liikkua, oleskella ja yöpyä metsissä
sekä marjastaa ja sienestää.
Jokaisella on Suomessa myös oikeus osallistua mielenosoitukseen ja järjestää niitä. Sananvapauden ja demokratian kannalta on keskeistä, ettei mielenosoitusta varten tarvitse pyytää lupaa. Mielenosoitus ei Suomessa koskaan voi
olla laiton tai luvaton: edes silloin, kun siitä ei ole ilmoitettu
poliisille etukäteen.
Hakkuutyömaalla oleskelu on kuitenkin lain mukaan
kiellettyä. Laki metsähakkuun estämisestä (lempinimeltään “Lex Greenpeace”) tuli voimaan metsäkiistojen seurauksena vuonna 2009, jotta poliisi voisi nopeammin
määrätä sakkoja hakkuiden pysäyttämisestä ilman pitkiä
oikeustapauksia. Lain myötä hakkuutyömaalle menemisestä voi saada päiväsakkoja. Hakkuiden pysäyttämiseen liittyy myös muita mahdollisia seuraamuksia, jotka olemme
listanneet alle.
Seuraamukset hakkuiden pysäyttämisestä ovat pääsääntöisesti päiväsakkoja, jotka poliisi kirjoittaa kiinnioton
ja kuulustelun jälkeen. Jos taas esimerkiksi metsäkoneyrittäjä esittää hakkuiden pysäyttämisestä korvausvaatimuksia,
poliisi aloittaa esitutkinnan ja lähettää sen jälkeen tutkinta-aineiston syyttäjälle, joka puolestaan päättää, nostetaanko asiasta syyte. Jos syyte nostetaan, asia etenee käräjäoikeuteen. Oikeudessa prosessi voi kestää parikin vuotta.
Hakkuiden pysäyttäminen kuitenkaan harvemmin päätyy
käräjäoikeuteen, koska poliisilla on mahdollisuus määrätä
sakot suoraan paikan päällä.
88
. 
MAHDOLLISIA SEURAAMUKSIA
HAKKUIDEN PYSÄYTTÄMISESTÄ:
» Päiväsakot hakkuutyömaalla oleskelusta:
Hakkuutyömaalla ei saa lain mukaan oleskella.
Hakkuutyömaan alkaminen on yleensä merkitty
kyltillä. Sakkoja voi saada, vaikka poistuisi paikalta
poliisin saavuttua.
» Päiväsakot niskoittelusta: Jos poliisin poistumiskäskyä (esimerkiksi hakkuutyömaalta) ei tottele, voi
saada sakkoja niskoittelusta. Niskoittelusta voi saada sakkoja myös silloin, jos poliisille ei esimerkiksi
pyydettäessä anna omaa henkilöllisyystodistusta.
Niskoittelun tunnusmerkistö on laaja ja se täyttyy,
jos henkilö jättää noudattamatta poliisin käskyä,
kieltoa, merkkiä tai määräystä tai vaikeuttaa poliisin toimintaa vääriä tietoja antamalla.
» Haitanteko virkamiehelle: Haitanteosta virkamiehelle voi saada sakkoja, jos poliisi joutuu esimerkiksi kantamaan poistumiskäskyä noudattamattoman,
rentona makaavan passiivista vastarintaa harjoittavan ihmisen pois paikalta. Sakkoja voi myös saada,
jos kiinniottoa vastustaa aktiivisesti. Aktiiviseksi
vastustamiseksi lasketaan esimerkiksi se, jos aktivisti itse omin voimin esimerkiksi tarrautuu kiinni
motoon ja pyrkii siten välttämään kiinnioton. Aktiivinen vastustaminen ei koskaan kuulu metsäliikkeen aktivistien toimintatapoihin, sillä metsäliike
on sitoutunut väkivallattomuuteen.
» Pakottaminen: Rikoslain mukaan pakottaminen
tarkoittaa sitä, että joku oikeudettomasti väkival-
89
3 / Suor a toiminta metsissä
lalla tai uhkauksella pakottaa toisen tekemään,
sietämään tai tekemättä jättämään jotakin. Vuosien
saatossa ja viime vuosinakin hakkuiden pysähtymiseen johtanut rauhanomainen hakkuutyömaalla
oleskelu on johtanut epäilyyn ja sakkoihin pakottamisesta. Myös moton päälle kiipeäminen tai siihen
lukittautuminen on johtanut epäilyyn ja sakkoihin
pakottamisesta. Pakottamissyyte etenee käräjille ja
johtaa todennäköisesti oikeudenkäyntikuluihin.
» Korvaukset taloudellisen vahingon aiheuttamisesta: Metsäkoneyrittäjä tai metsäyhtiö voi vaatia
korvauksia taloudellisesta vahingosta, joka yhtiölle
on aiheutunut hakkuiden keskeyttämisen myötä.
Korvauksia on toisinaan aiemmin jouduttu maksamaan esimerkiksi parin päivän metsäleiristä
hakkuualueella. Julkiset tahot harvemmin pyytävät
korvauksia, sillä ne välttelevät hienojen metsien
hakkaamisesta seuraavaa huonoa julkisuutta.
» Kiinnioton kesto: Kiinniotto saa kestää 24 tuntia.
Sen jälkeen poliisi voi vielä pidättää aktivistin 48 tunniksi, eli yhteensä kiinniotettuna voi joutua olemaan
72 tuntia. Kiinnioton kesto on aina tapauskohtainen.
» Rikosrekisteri: Jos aktivisti saa päiväsakkoja
esimerkiksi niskoittelusta tai hakkuutyömaalla
oleskelusta, siitä ei tule merkintää rikosrekisteriin.
Rikosrekisteriin tulee merkintä silloin kun henkilö
tuomitaan ehdolliseen tai ehdottomaan vankeusrangaistukseen, yhdyskuntapalveluun tai valvontarangaistukseen.
Ajantasalla oleva lainsäädäntö löytyy osoitteesta finlex.fi
(ks. rikoslaki ja metsälaki).
9 0
. 
OIKEUKSIEN LISÄKSI IHMISILL Ä ON
MYÖS V ELVOLLISU UKSI A .
PERUST USL AIN MUK A AN
VAST U U LUONNOSTA JA SEN
MONIMUOTOISU UDESTA
KUULUU KAIKILLE.
Metsäliikkeen aktivisteja vahtimassa hakkuu-uhan
alla olevia valtion luonnonmetsiä Suomussalmen
Karttimonjoella vuonna 2021.
Kuva: Mari Vaara / Greenpeace.
91
3 / Suor a toiminta metsissä
PÄIVÄSAKOT
» Päiväsakot ovat tulosidonnaisia:
— Yhden päiväsakon minimisumma on 6 euroa.
— Huollettavat pienentävät
summaa.
— Tulojen valehtelu on rikos:
kannattaa kuitenkin kertoa
poliisille, jos esimerkiksi edellisenä vuonna on tehnyt töitä,
mutta ei enää tänä vuonna,
jolloin tämä voidaan huomioida päiväsakon summaa määriteltäessä.
» Päiväsakkojen määrä vaihtelee
tapauskohtaisesti:
— Esimerkiksi niskoittelusta saa
tyypillisesti 10–25 päiväsakkoa.
— Metsänhakkuun estämisestä
ja niskoittelusta saa yhteensä
noin 30–50 päiväsakkoa.
92
. 
» Samastakin rikoksesta saatujen
päiväsakkojen määrä vaihtelee
sen mukaan, kuka sakot
kirjoittaa.
» Sakkojen lisäksi tulee maksettavaksi rikosuhrimaksu.
» Lievissä rikoksissa maksu on 40
euroa ja vakavammissa 80 euroa.
» Mikäli asia etenee oikeuteen,
saattavat aktivistin maksettavaksi tulla myös oikeudenkäyntikulut, mikäli aktivisti häviää jutun
oikeudessa.
» Poliisin nettisivuilta löytyy
sakkolaskuri:
www.poliisi.fi/sakkolaskuri
93
3 / Suor a toiminta metsissä
Harvinainen kuvakulma. Puuhun kiivennyt aktivisti kuvasi poliisit ja
luonnonsuojelijat Heinosenahon metsissä Kainuussa 1987.
Kuva: Jan Kunnas.
MUISTILISTA POLIISIN KOHTAAMISEEN:
» Jos poliisi saapuu paikalle, poliisia vastaan voi
kävellä omatoimisesti. Poliisille voi antaa lisätietoa
siitä, miksi paikalla ollaan (esimerkiksi tiedotteen).
Poliisille voi kertoa, että paikalla ollaan osoittamassa mieltä. Tämä yleensä rauhoittaa tilannetta.
» Taskussa ei kannata pitää puhelinnumerolistoja tai
muita tietoja, joista voisi olla haittaa: esimerkiksi
tietoja muista osallistujista tai suunnitelmia. Mukaan voi ottaa tietoa kyseisestä metsästä ja esimerkiksi tiedotteen.
94
. 
» Puhelimia voidaan aina potentiaalisesti kuunnella.
Puhelimesta voi ajoissa poistaa sovellukset, joissa
voi olla arkaluontoista tietoa esim. metsämielenosoituksista. Puhelimen voi lisäksi lukita
salasanalla.
» Poliisilla on oikeus nähdä ja pyytää henkilöllisyyspaperit. Ne kannattaa pitää mukana. Pyydettäessä voi kertoa osoitteen ja puhelinnumeron,
koska se voi helpottaa asioiden käsittelyä myöhemmin.
» Poliisit pyrkivät selvittämään, onko tapahtumalla johtajaa tai organisoijaa. Metsäaktivistit ovat
mukana yksityishenkilöinä. Poliisille kannattaa
puhua vain omasta puolesta. Missään vaiheessa
ei pidä puhua suunnitelmista tai mukana olleista
henkilöistä.
» Kuulusteluissa voi vastata ‘en kommentoi’ kaikkeen. Yleensä kuulustelut ovat kuitenkin nopeammin ohi, jos kertoo jotain omasta osallistumisesta,
esimerkiksi: “Olin Evolla osoittamassa mieltäni
arvokkaan metsän hakkuita vastaan. En kommentoi mihinkään kysymyksiin mitään.” Lausunnon
voi suunnitella etukäteen. Muista osallistujista ei
pidä puhua.
» Vaikka poliisi muuta väittäisi, kiinniotetulla ei
ole velvollisuutta kommentoida tai kertoa mitään
omien henkilötietojen lisäksi. Ei ole myöskään
velvollisuutta allekirjoittaa mitään, kuten mahdollista kuulustelupöytäkirjaa tai vapautuessa saatavaa
lappua, jossa on kiinniotetun takavarikoitu omaisuus listattuna ja jossa hän kuittaa allekirjoituksella
saaneensa kaiken takaisin.
95
3 / Suor a toiminta metsissä
Usein hakkuutyömaalle saapuu poliisin sijaan erätarkastaja.
Erätarkastaja on Metsähallituksen lainvalvontaviranomainen, joka valvoo lakien ja lupien noudattamista valtion maaja vesialueilla. Erätarkastajalla on oikeus henkilötietojen
saamiseen ja rajatuin ehdoin kuuden tunnin kiinniottoon
ja sakottamiseen. Tarkastaja kantaa käsirautoja ja voimankäyttövälineitä ja saa tarvittaessa käyttää niitä. Erätarkastaja voi antaa poistumiskäskyn hakkuutyömaalta ja myös
soittaa paikalle poliisin, mikäli käskyä ei totella.
Myös hakkuuyrittäjä saattaa kysellä henkilötietoja tai
muita tietoja aktivisteilta. Yritysten edustajille ei tarvitse antaa mitään tietoja. Tilanteen rauhoittamiseksi on kuitenkin
hyvä antaa yleistä tietoa mielenosoituksesta.
96
. 
MISTÄ TIETÄÄ,
MILLOIN METSÄ
AIOTAAN
HAKATA?
MARI VAARA
97
3 / Suor a toiminta metsissä
Hakattavaksi merkittyä luonnonmetsää valtion mailla Suomussalmella.
Kuva: Ari Aalto.
Metsänomistajan täytyy aina tehdä ilmoitus tulevista metsähakkuista vähintään kymmenen päivää ennen hakkuiden
aloittamista, mutta tämän on myös mahdollista hakea poikkeuslupaa hakkuun nopeammaksi toteuttamiseksi. Hakkuuilmoitukset ovat vapaasti nähtävissä internetissä. Tässä
ohjeet hakkuuilmoitusten seuraamiseen:
1. Näet hakkuuilmoitukset Metsäkeskuksen nettisivuilla osoitteessa www.metsäkeskus.fi. Alavalikon “Avoin
metsä- ja luontotieto” alta löydät kohdan “Tietoa
metsien käytöstä”, ja sen alta valikon “Hakkuuaikomukset”. Hakkuuaikomukset-sivulta löydät linkin
avoimeen karttanäkymään, josta näet metsänkäyttö-,
eli hakkuuilmoitukset.
2. Nyt sinulla on edessäsi karttanäkymä metsänkäyttöilmoituksista. Valitse kartasta välilehti “Voimassaolevat metsänkäyttöilmoitukset” niin näet hakkuuilmoitukset.
98
. 
3. Voit liikuttaa karttaa hiirellä raahaamalla tai zoomaamalla. Voit myös etsiä haluamasi metsän hakemalla kartasta metsää paikannimillä.
4. Hakkuuilmoitukset on merkitty karttaan erivärisiksi alueiksi, joihin on merkitty vuosi, jolloin ilmoitus
on tehty. Ilmoitus on voimassa kolme vuotta, jonka
aikana hakkuut saattavat alkaa milloin vain. Kartan
oikeassa laidassa näet selitykset eri väreille: esimerkiksi vaaleanvihreä tarkoittaa avohakkuuta. Ilmoitukset tulevat näkyviin vasta kun tarkennat karttaa
tarpeeksi lähelle.
5. Hakkuuilmoituksia kannattaa seurata vähintään
kerran viikossa, mikäli vahdit jonkin tietyn metsän
tilannetta.
6. Mikäli vahtimassasi metsässä on voimassa oleva
hakkuuilmoitus, täytyy tilannetta seurata käymällä
toisinaan paikan päällä.
Kuvassa näkyy voimassaolevia hakkuusuunnitelmia kartalla.
99
3 / Suor a toiminta metsissä
ALKAVIEN HAKKUIDEN
MERKIT METSÄSSÄ
Jos metsässä on voimassa oleva hakkuuilmoitus, hakkuiden alkamista voi ennakoida etsimällä metsästä merkkejä alkavista
hakkuista: Näkyykö metsässä esimerkiksi
värillisiä nauhoja, eli hakkuiden raja- tai
muita merkkejä? Onko metsäteitä kunnostettu viime aikoina?
Metsäyhtiö UPM:n merkkinauha avohakattavaksi
merkityssä metsässä. Metsästä löytyi uhanalaisia
sammalia. Kuva: Greenpeace.
100
. 
MITEN PYRKIÄ
KESTÄVÄMPÄÄN
AKTIVISMIIN?
MINKA VIRTANEN
101
3 / Suor a toiminta metsissä
Tutustumassa Karttimonjoen luonnonmetsiin vuonna 2021.
Kuva: Sanni Seppo.
PITKÄAIKAISEMPI AJATTELU
Aktivismi nähdään usein vain suorituskeskeisinä tekoina.
Todellisuudessa aktivismi syntyy suhteessa toisiin ihmisiin,
yhteisöihin ja ympäröivään maailmaan. Yhdessä oleminen
ja yhteisöjen ylläpitäminen ovat ratkaisevassa asemassa aktivismin jatkumisen kannalta. Aktivismi jatkuu silloin kun
ihmiset haluavat ja jaksavat tehdä sitä. Parhaassa tapauksessa toiminta laajenee, on kivaa tai jopa hauskaa!
102
. 
1. Vaali tekemisessä myös hauskuutta ja
rentoutta
» Tilanteet ovat usein akuutteja ja raskaita ja toiminta stressaavaa ja kiireellistä. Välillä on hyvä
viettää myös rentoa ja ‘’ei niin vakavaa’’ aikaa.
Syökää iltapalaa yhdessä tai pitäkää juhlat.
2. Jaa tietoa ja vastuuta
» Vastuun ja tiedon jakaminen on tärkeää, jotta
ihmiset eivät kuormitu ja uudet aktivistit pääsevät
mukaan.
3. Muista, että olet osa pitkää historiallista
jatkumoa
» Aktivismin kaikenkokoisilla teoilla on merkitystä
osana verkkomaista laajempaa liikettä ja aikajatkumoa, vaikka joskus tuntuisikin toivottomalta.
HOIVA JA TUNNETYÖSKENTELY
Luontokadon äärellä oleminen sekä asioiden vastustaminen ja aktiivinen vastarinta on emotionaalisesti kuormittavaa. Lisäksi katoamiseen ja menettämiseen liittyy surua,
suuttumusta ja masennusta. Näiden tunteiden käsitteleminen ja purkaminen on aktivismin kestävyyden kannalta
tärkeää.
103
3 / Suor a toiminta metsissä
4. Check-in ja check-out -kierrokset sekä
jälkipuinti
» Jokaisen tapaamisen aluksi ja lopuksi kannattaa
käydä läpi check-in ja check-out -kierrokset, joissa
jokainen voi lyhyesti kertoa omasta olostaan ‘’missä mielentilassa tulen tähän kokoukseen’’ -henkisesti.
» Aktioiden jälkeen kannattaa pitää syvempi jälkipuinti: käydä läpi mitä tapahtui ja jakaa mahdollisia yllättäviä/vaikeita/ilostuttavia tunteita joita
tekemisen aikana heräsi.
» HUOM! Jälkipuinti on hyvä pitää myös, jos on
tehnyt jotain yksin.
5. Rajat ja niiden kunnioittaminen
» Kunnioita ja kannusta toisten ilmaisemia rajoja.
Rajat ovat muuttuvia, joten ne on hyvä tarkistaa
säännöllisesti olettamisen sijaan. Muista oma vastuusi itsestäsi: kerro mihin voimavarasi riittävät ja
ilmoita, jos tilanteesi muuttuu.
6. Ota aikaa tunteille
» Jos olet ollut intensiivisessä keskustelussa, aktiossa tai esimerkiksi oma lähialueesi rakas metsä on
kaadettu – ota aikaa sille, mitä se herättää. Miltä
kehossasi tuntuu? Mitä tarvitset muilta tai itseltäsi?
104
. 
VALLAN KÄYTTÄMINEN – MITEN SE
LIITTYY LUONTOKATOON?
Luonnonvarojen, toisten ihmisten ja muiden lajien kestämätön riistäminen ovat osa laajempaa kulttuurista ajattelua,
jossa osa ihmisistä asetetaan ylempiarvoiseen asemaan tai
ihmiskunta ylipäätään ylempään/erilliseen asemaan suhteessa ‘’muuhun’’ luontoon. Kestämättömät valtarakenteet
kuten rasismi, trans- ja homofobia, ableismi, misogynia, seksismi ja ikäsyrjintä juontuvat samasta kulttuurista, eivätkä
sulkeudu aktivismin ulkopuolelle.
7. Huomioi kuinka nämä valtarakenteet vaikuttavat
sinussa ja ympäristössäsi
» Yllämainitut rakenteet näkyvät jokaisen elämässä
ja voivat tulla esiin aktioissa, ryhmätilanteissa,
virkavallan kanssa jne. Kaiken yllä olevan purkaminen on yhtä lailla osa metsien riistoon liittyvien
valtarakenteiden purkamista.
8. Puutu syrjivään käytökseen ja kielenkäyttöön –
myös itsesi kohdalla
9. Keskustelkaa yhteisistä toimintatavoista ryhmässä
» Kuka tekee ja mitä, miten toimitte yhdessä ryhmänä? Pitäkää huolta, etteivät puheenvuorot ja
päätäntävalta keskity vain osalle ihmisistä.
105
3 / Suor a toiminta metsissä
Metsäliike Evolla 2022. Kuva: Pyry Kantonen.
106
. 
107
4 /
METSÄKESKUSTELUA
SUOMESSA
Metsistä puhutaan nyt paljon ja julkiseen keskusteluun osallistuvat ainakin tutkijat, luonnonsuojelijat, poliitikot, maanomistajat ja teollisuuden äänitorvet. Aktivistin on hyvä tietää,
ketkä metsistä julkisuudessa puhuvat, ja mikä
on heidän suhteensa metsiin.
MetsäGroupin “biotuote”- eli sellutehdas Äänekoskella on
Euroopan suurin. Suomeen on kaavailtu viime vuosina
useita sellutehdashankkeita, jotka toteutuessaan kasvattavat
hakkuumääriä entisestään.
Kuva: Anton Verho / Greenpeace.
108
. 
METSÄTOIMIJAT
SUOMESSA
M A T T I L I I M A T A I N E N J A
JUHA AROMAA
109
4 / Metsä­kes­kus­telua Suomessa
VALTION TOIMIJAT
M A A- JA METSÄTALOUSMINISTERIÖ
Vanhanaikaisen metsäpolitiikan linnake, joka hidastaa, jarruttaa ja vastustaa kaikkea metsien käytön ekologista parantamista, pehmentämistä, järkevöittämistä ja suojelua. Ei
omaksu uutta tietoa eikä halua muuttua. Määrää käytännössä kaikki metsiin liittyvät poliittiset linjat ja toimet – ympäristöministeriö voi ehdotella mitä vain, mutta MMM määrää
ja tekee mitä haluaa.
LUONNONVARAKESKUS (LUKE)
Tuottaa metsätietoa poliittisen päätöksenteon tueksi. Vahva
metsätaloudellinen painotus niiltä ajoilta kun viraston nimi
oli vielä Metsäntutkimuslaitos.
METSÄHALLITUS
Metsähallitus on valtion liikelaitos, jolla on keskeinen asema
suomalaisessa metsätaloudessa, sillä se omistaa kolmanneksen kaikista Suomen metsistä ja neljänneksen talousmetsistä. Metsähallituksella on monta roolia, jotka ovat jopa keskenään vastakkaisia.
110
. 
METSÄHALLITUKSEEN KUULUVAT:
» Luontopalvelut (kansallispuistojen ja retkeilyalueiden hoito)
» Eräpalvelut (metsästys ja kalastus valtion mailla)
» Metsäpalvelut Kiinteistökehitys (kaavoitus, maanmyynti ja -osto, alueiden myynti ja vuokraus,
tuulivoimahankkeet, kiviainesten ottopaikkojen
vuokraus)
» Sen lisäksi tytäryhtiöt:
» Metsätalous Oy (valtion talousmetsien hoito ja hakkuut)
» Siemen Forelia Oy (siementen tuotanto ja myynti)
» MH-Kivi Oy (kiviaines)
Siinä missä Luontopalvelut pitää huolta jo suojeluun saaduista metsistä, tytäryhtiö Metsätalous Oy:n tavoitteena on
saada tuloja hakkuista, joiden joukossa on myös hakkuita
viimeisissä luonnonmetsissä. Tavoitteemme on saada välittömästi hakkuukielto valtion viimeisiin luonnonmetsiin ja
valtioneuvoston periaatepäätös niiden suojelemisesta. Metsätalous Oy:n metsät ovat meidän yhteisiä metsiämme, ja
meillä on velvollisuus vahtia, miten niitä käytetään.
111
4 / Metsä­kes­kus­telua Suomessa
Metsähallituksen hakkuita Orivedellä. Kuva: Greenpeace.
112
. 
YMPÄ RISTÖMINISTERIÖ
Tavoitteena pysäyttää luonnon monimuotoisuuden väheneminen Suomessa ja varmistaa lajien ja elinympäristöjen
suotuisa suojelutaso. Julkinen rahoitus pientä. Ei juurikaan
käytännön mahdollisuuksia vaikuttaa asioihin luonnonsuojelualueiden ulkopuolella. Rooli suojelualueiden määrän lisäämisessä pieni, koska ei saa rahaa käyttöönsä.
SUOMEN YMPÄRISTÖKESKUS (SYKE)
Tuottaa laadukasta luontotietoa poliittisen päätöksenteon
pohjaksi. Vastaa mm. uhanalaisarvioista ja luontotyyppien
uhanalaisarvioista. On viime vuosina oppinut tiedottamaan
työstään ja tutkimustuloksista, mutta saisi tehdä sitä vielä
nykyistä enemmän.
Valtion omistamaa luonnonmetsää Karttimonjoella. Nämä uhanalaisten
lajien kotimetsät Metsähallitus olisi hakannut, ellei metsäliike olisi
puuttunut asiaan. Kuva: Sanni Seppo.
113
4 / Metsä­kes­kus­telua Suomessa
METSÄNOMISTAJAT SUOMESSA
*lähde: Metsäkeskus
114
. 
PUUN MATKA
METSÄSTÄ
TEOLLISUUTEEN
METSÄNOMISTAJA:
puun myynti
METSÄKONEYRIT TÄJÄ:
metsän
hakkuut
KULJETUSYRIT TÄJÄ:
hakattujen
puiden
kuljetus
METSÄTEOLLISU US:
puun osto ja
jalostus selluksi
ja sahatavaraksi
115
4 / Metsä­kes­kus­telua Suomessa
SUOMEN METSÄJÄTIT
Suomessa toimii kolme suurta metsäteollisuusyritystä, jotka
tekevät kaikki vuosittain voittoa satoja miljoonia euroja.
METSÄ GROUP
Metsä Group on tärkeä Pohjois-Suomen metsien kannalta.
Se on Metsähallituksen suurimpia puunostajia ja keskeinen
ostaja pohjoisen yhteismetsistä. Yhtiö on investoinut viime
aikoina paljon uusiin jättitehtaisiin Äänekoskella, Kemissä
ja Raumalla. Yhtiö ei ole tunnettu edistyksellisyydestä eikä
suojelumyönteisyydestä.
UPM
Suomen kolmanneksi suurin metsänomistaja UPM väittää,
että yhtiön liiketoiminta perustuu luonnon monimuotoisuuden parantamiseen. Yhtiö panostaa huomattavan paljon viestintään, monen mielestä viherpesuun. Yhtiön mailta on löydetty paljon suojelunarvoisia kohteita kaikkialla Suomessa.
Monessa on hakkuusuunnitelmia. Kohteiden suojelu on ollut
hyvin hidasta ja vaikeaa, mutta toisaalta yhtiö haluaa välttää
ikävää julkisuutta ja ympäristöjärjestöjen esiinnostamien
kohteiden hakkuut menevät usein jäihin – epämääräiseksi ajaksi. Yhtiöllä on omien metsien lisäksi pitkäaikaisessa
hoidossa ja käytössä isojen sijoitusrahastojen metsiä. Kaikki
on FSC-sertifioitu. Ainoana Suomessa UPM:n maat ja omat
suojelukohteet ovat nähtävissä verkossa.
116
. 
STORA ENSO
Stora Enso on kaikista metsäyhtiöistä ollut progressiivisin,
se on esim. pystynyt joissain tapauksissa ensimmäisenä
linjaamaan taukoja ja kieltäytymisiä puunostoihin Metsähallituksen luonnonmetsähakkuilta. Yhtiön ostopolitiikka
on tärkeä varsinkin Itä- ja Pohjois-Suomen luonnonmetsien
kannalta. Yhtiö ei enää omista metsiä suoraan, mutta on
Suomen toiseksi suurimman metsänomistaja Tornatorin
suurin osakkeenomistaja.
TORNATOR
Tornator on Suomen suurin metsänomistaja heti valtion
jälkeen. Yhtiö omistaa metsiä myös Virossa ja Romaniassa.
Yhtiö tekee huomattavan laajoja avohakkuita, ja sen metsät ovat erittäin tehokkaassa talousmetsäkäytössä. Yhtiön
suurimmat omistajat ovat Stora Enso, Varma ja Ilmarinen.
Toisin kuin esim. UPM, Tornator myy helposti kohteita Metso-ohjelmaan. Toisaalta se salailee omien metsiensä tietoja
FSC:n vaatimuksista huolimatta ja on nihkeä kommunikoinnissaan.
117
4 / Metsä­kes­kus­telua Suomessa
Tornatorin avohakkuut suojelluksi tilastoidussa metsässä vuonna 2022.
Kuva: Karri Tahvanainen.
118
. 
METSÄALAN EDUNVALVOJAT
1. Metsäteollisuus ry: selluteollisuuden ja suurten
sahojen etujärjestö
2. Sahateollisuus: pienten ja keskisuurten sahojen
etujärjestö
3. MTK: maanviljelijöiden, metsänomistajien ja
maaseutuyrittäjien etujärjestö
Metsä Groupin hakkuut Nuuksiossa 2020. Kuva: Jani Sipilä / Greenpeace.
119
4 / Metsä­kes­kus­telua Suomessa
METSÄSERTIFIOINTI
Suomessa on käytössä kaksi metsätuotteiden sertifiointijärjestelmää: PEFC ja FSC.
PEFC-SERTIFIKAATTI
Metsäalan perustama PEFC on osoittautunut epäluotettavaksi jopa siinä määrin, että vuonna 2021 elinkeino-,
liikenne ja ympäristökeskukset, Suomen ympäristökeskus sekä Saamelaiskäräjät vetäytyivät PEFC-standardityöryhmästä. Perusteluissaan “ELY-keskukset pitävät vastuuttomana sitä, että PEFC-sertifiointia markkinoidaan
metsänhoidon standardina, joka ‘osoittaa että metsiä hoidetaan kestävästi’”. Greenpeace ei pidä PEFC:tä luontokatoa
ehkäisevänä sertifiointina.
FSC-SERTIFIKAATTI
FSC on pidemmälle kehitetty sertifiointijärjestelmä, ja FSC
Suomen – viralliselta nimeltään Vastuullisen metsänhoidon
yhdistys ry – hallituksessa myös ympäristöjärjestöt ovat
edustettuna. Suomessa Greenpeace on mukana FSC:ssä. FSC
on toimivampi järjestelmä kuin PEFC, mutta ongelmiakin
on. Kriteereissä on tulkinnanvaraisuuksia, jotka aiheuttavat
ajoittain erimielisyyksiä. Ympäristöjärjestöt ovat myös havainneet sertifioinnin vaatimuksista poikkeamista.
120
. 
KYSYMYKSIÄ
JA VASTAUKSIA
SUOMEN
METSISTÄ
MARI VAARA
121
4 / Metsä­kes­kus­telua Suomessa
MITKÄ OVAT SUURIMMAT ONGELMAT
LIITTYEN METSIEN KÄYTTÖÖN
SUOMESSA?
Tehometsätalous aiheuttaa metsissämme luontokatoa ja pahentaa ilmastokriisiä tuhoamalla metsien hiilinielun.
Metsien hakkaamisesta johtuvat metsäelinympäristöjen
muutokset, kuten vanhojen metsien ja lahopuun hupeneminen, ovat lajiasiantuntijoiden mukaan merkittävin syy lajiston
uhanalaisuuteen Suomessa. Metsien hakkaaminen pienentää
lajien elinympäristön määrää ja laskee sen laatua. Uhanalaistuminen on jatkunut koko 2000-luvun, ja nykyään 833 metsälajia ja 76 prosenttia metsäluontotyypeistä ovat uhanalaisia.
Voimakas, avohakkuihin perustuva talousmetsien käyttö on osoittautunut vaaralliseksi myös ilmaston kannalta.
Pitkään jatkuneet liialliset hakkuut ovat kutistaneet metsien
hiilinielun ja kääntäneet maankäytön päästölähteeksi, käy
ilmi Luonnonvarakeskuksen laskelmista.
Tieteen sanoma on selvä: Luontokato on pysäytettävä
metsien suojelua lisäämällä. Metsien hiilinielut on pelastettava lopettamalla liikahakkuut.
KUINKA PALJON METSÄÄ ON SUOJELTU
SUOMESSA?
Luonnonvarakeskuksen mukaan pysyvästi ja tiukasti hakkuilta suojeltua kasvullista metsämaata on Suomessa ainoastaan kuusi prosenttia. Tarkalleen ottaen 6,1 prosenttia
kasvullisesta metsämaasta on suojeltu kokonaan hakkuilta.
6,9 prosenttia kasvullisesta metsämaasta on lakisääteisesti
122
. 
suojeltu, mutta sisältää alueita, joissa varovaiset hakkuut
ovat mahdollisia. Tämä tarkoittaa, että tällä hetkellä suojelualueita on liian vähän. Ne ovat myös liian pieniä ja liian
kaukana toisistaan eli huonosti toisiinsa kytkeytyneitä.
Etelä-Suomen metsien suojelutilanne on erityisen huono: vain alle kolme prosenttia metsämaasta on suojeltu. Suojelun lisääminen Etelä-Suomessa on siis erityisen tärkeää ja
kiireellistä. Vanhoja metsiä on vielä jäljellä, mutta ne ovat
jatkuvan hakkuu-uhan alla: jopa 85% yli 120-vuotiaista metsistä sijaitsee Etelä-Suomessa suojelualueiden ulkopuolella.
Löydät suojelutilastot Luonnonvarakeskuksen sivuilta.
METSÄTEOLLISUUS VÄITTÄÄ, ETTÄ METSÄÄ
ON SUOJELTU ENEMMÄN KUIN KUUSI
PROSENTTIA. EIKÖ SE PIDÄ PAIKKAANSA?
Metsäteollisuus tukeutuu omassa viestinnässään usein väitteeseen, jonka mukaan Suomen metsistä olisi suojeltu jopa
13 prosenttia. Väite on harhaanjohtava. Todellisuudessa lakisääteisesti pysyvästi hakkuilta suojeltua kasvullista metsämaata on Suomessa nyt 1,2 miljoonaa hehtaaria, mikä on
5,9 prosenttia kasvullisesta metsämaasta.
Miten suojeluprosentin voi sitten saada 13 prosenttiin?
Ensinnäkin, lukuun on laskettu mukaan metsien lisäksi kitumaat, eli alueet, jotka ovat lähes puuttomia. Kitumaiden
suojelu on toki tärkeää, mutta se vääristää kuvaa Suomen
metsien suojelutilanteesta. Tämä täytyy muistaa myös Luonnonvarakeskuksen suojelutilastoja tarkastellessa: myös Luke
laskee kitumaat mukaan metsien suojelutilastoihin (mutta
ilmoittaa erikseen myös kasvullisen metsämaan tilastot).
Kitumaiden lisäksi lukuun on laskettu mukaan
123
4 / Metsä­kes­kus­telua Suomessa
heikommin suojeltuja metsäalueita, kuten määräaikaisesti
suojeltuja alueita sekä talousmetsien luontokohteita, jotka
voidaan tarvittaessa lakkauttaa.
OLEN KUULLUT, ETTÄ METSÄÄ ON PAKKO
HOITAA TAI SE KUOLEE JA SIITÄ TULEE
RYTEIKKÖ. PITÄÄKÖ SE PAIKKANSA?
Metsäteollisuuden tarinan mukaan metsää tulee hoitaa ja
uudistaa, jotta puupelto tuottaisi mahdollisimman halpaa
raaka-ainetta. Metsä ei kuitenkaan tarvitse hoitamista selvitäkseen.
Valtion omistamaa luonnonmetsää Karttimonjoella. Metsähallitus pyrki hakkaamaan nämä lajirikkaat luonnonmetsät, mutta metsäliike on toistaiseksi
onnistunut estämään hakkuut. Kuva: Risto Sauso.
124
. 
Valtaosa Suomen metsistä on yksitoikkoista talousmetsää. Puupeltoja hoidetaan, jotta ne tuottaisivat tehokkaasti sellun raaka-ainetta. Sitten on luonnonmetsiä, joista löytyy runsaasti lahopuuta ja niin vanhoja kuin nuoriakin puita. Nämä
metsät eivät hoitoa kaipaa. Luonnonmetsät ovat monien uhanalaisten lajien koteja. “Uudistamalla” eli hakkaamalla luonnonmetsiä kiihdytämme kuudetta sukupuuttoaaltoa.
On harhaanjohtavaa väittää, että luonnonmetsä pusikoituu. Tällaista väittävälle suosittelemme vierailua luonnonmetsässä.
MIKSI VAADITTE MUITA SUOJELEMAAN
METSÄÄ ETTEKÄ OSTA JA SUOJELE SITÄ
ITSE?
On päättäjien vastuulla pysäyttää suomalaisen luonnon
heikkeneminen ja turvata metsiemme lajien ja meidän kaikkien tulevaisuus.
Metsien suojelu on tehokas keino torjua luontokatoa. Liikahakkuiden lopettaminen keino hidastaa ilmastokriisiä. Päättäjien tulee löytää keinot suojella lisää metsiä Suomessa ja ohjata metsäteollisuus sopeutumaan luonnon ja ilmaston rajoihin.
Valtio omistaa kolmanneksen Suomen metsistä. Valtion
talousmetsissä on vielä jäljellä paljon suojelunarvoista metsää, jonka suojelu olisi helppoa ja tehokasta luontokadon torjumisen kannalta.
Luonnoltaan arvokasta metsää on paljon myös yksityismailla, ja metsänomistajat ovat kiinnostuneita myymään
metsäänsä suojeluun esimerkiksi valtion METSO-suojeluohjelman kautta. Ongelma on se, ettei valtio suuntaa tarpeeksi
rahaa yksityismetsien suojeluun.
125
4 / Metsä­kes­kus­telua Suomessa
KUINKA PALJON METSÄÄ HAKATAAN
SUOMESSA?
Luonnonvarakeskuksen mukaan Suomen metsiä hakattiin
vuonna 2021 ennätyspaljon: runkopuuta hakattiin melkein
76 miljoonaa kuutiometriä. Ainoastaan vuonna 2018 metsää
on hakattu enemmän. Metsäteollisuudelle puusta meni 65
miljoonaa kuutiometriä ja runsaat 10 miljoonaa kuutiometriä poltettiin suoraan energiaksi.
Hakkuumäärät ovat osoittautuneet liiallisiksi niin luonnon kuin ilmaston kannalta. Suomen luonnonsuojeluliiton
Taloustutkimuksella teettämän kyselyn mukaan enemmistö
suomalaisista kannattaa hakkuutasojen laskemista.
MIHIN HAKATTU PUU SUOMESSA
MENEE?
Luonnonvarakeskuksen mukaan vuonna 2021 Suomessa
käytettiin raakapuuta kaikkiaan 85,2 miljoonaa kuutiometriä. Määrä kasvoi edellisvuodesta yhdeksän prosenttia
ja oli tilastohistorian suurin. Metsäteollisuus käytti puusta
noin 85 prosenttia, ja loput 15 prosenttia poltettiin suoraan
energiaksi. Metsäteollisuuden käyttämästä puusta reilut 40
prosenttia, eli 34,7 miljoonaa kuutiometriä, jalostettiin selluteollisuudessa. Sahateollisuustuotteiden valmistukseen raakapuuta meni 27,2 miljoonaa kuutiometriä.
Ilmaston kannalta kestävämpää olisi liikahakkuiden
lopettamisen lisäksi suunnata puunkäyttöä lyhytikäisistä
tuotteista kohti korkeamman jalostusarvon tuotteita.
126
. 
KUINKA PALJON SUOMALAISTA METSÄÄ
PÄÄTYY KIINAAN VESSAPAPERIKSI?
Metsäteollisuus ry:n mukaan Kiinan osuus Suomen vuoden
2021 metsäteollisuuden viennin arvosta on noin 10 prosenttia, ja Kiinaan viedään selkeästi eniten sellua. Kiinan osuus
sellun viennistä on noin 45 prosenttia. Sellusta valmistetaan
vessapaperin lisäksi monia muitakin tuotteita.
Voi kysyä, onko järkevää tuhota suomalaista luontoa
Kiinaan vietävän sellun vuoksi. Suomalaista metsää voi suojella vain Suomessa, ja tilanne on luonnon monimuotoisuuden kannalta hälyttävä. Jos meno jatkuu entisellään, luontokatoa ei saada pysäytettyä.
SUOMALAISET METSÄYHTIÖT KEHUVAT
HOITAVANSA METSIÄ KESTÄVÄSTI, EIKÖ
SE PIDÄ PAIKKAANSA?
Ei. Luontokadon etenemistä ei ole saatu pysäytettyä Suomen
metsissä. Myös metsien hiilinielu on romahtanut. Eli sekä
luonnon että ilmaston kannalta nykyinen metsien käyttö on
kestämätöntä.
EIKÖ SUOMESSA KUITENKIN HOIDETA
METSIÄ KESTÄVÄMMIN KUIN
MUUALLA MAAILMASSA? ESIMERKIKSI
AMAZONILLA METSÄKATO ON VALTAVAA.
Suomalaista luontoa voi suojella vain Suomessa. Kuudes sukupuuttoaalto näkyy myös Suomen metsissä, ja metsien käyttö on osoittautunut kestämättömäksi myös ilmaston kannalta.
127
4 / Metsä­kes­kus­telua Suomessa
YMMÄRRETÄÄNKÖ EU:SSA MITÄÄN
SUOMEN METSISTÄ? EIHÄN EU VOI
PÄÄTTÄÄ, MITÄ SUOMALAISET
METSILLÄÄN TEKEVÄT.
Metsätalouden edunvalvojat pelottelevat, että EU alkaa määritellä metsäpolitiikkaa Suomen etua vastaan. Pienemmälle
huomiolle jää, ettei EU-komission linjassa ole mitään uutta
tai yllättävää: ilmasto- ja monimuotoisuustavoitteet ovat
yhteneväisiä Suomen omien asiantuntijapaneelien viestien
kanssa. Jos suomalainen metsäteollisuus on niin kestävää
kuin se väittää olevansa, sillä ei pitäisi olla minkäänlaista
ongelmaa EU-komission esittämien toimien kanssa.
EU:n toimivaltaan kuuluu Euroopan yhteinen ympäristöpolitiikka. Ilmasto- ja luontonäkökulmasta EU-tavoitteet
ovatkin askel oikeaan suuntaan, mutta valitettavasti nekään
eivät riitä ilmastokriisin ja luontokadon hillitsemiseksi.
Vauhtia pitää lisätä entisestään.
Metsä Groupin ostamaa puuta, joka on hakattu Inarin ikimetsistä.
Kuva: Jani Sipilä / Greenpeace.
128
. 
KANTOJA JA
KAPINAA –
METSÄTEOLLISUUDEN
JA AKTIVISMIN
HISTORIAA
JUUSO JANHUNEN & MARI VAARA
129
4 / Metsä­kes­kus­telua Suomessa
“Metsähallitus: missä on järki ja moraali?”, kysyttiin Metsähallituksen luonnonmetsän hakkuita vastustavassa mielenosoituksessa Kainuun Puolangalla
vuonna 2002. Kuva: Matti Liimatainen / Greenpeace.
Vielä sata vuotta sitten Suomen metsiä kohdeltiin hyvin eri
tavalla kuin nykyään. Ennen toista maailmansotaa avohakkuut olivat harvinaisuus – valtion metsissä niitä ei tehty
kuin poikkeustapauksissa. Vuoden 1928 yksityismetsälaissa avohakkuita sai tehdä vain kasvukykynsä menettäneissä
metsissä, ja samaa periaate oli voimassa myös valtion metsänkäsittelyssä. Toisen maailmansodan syttyminen lisäsi
kuitenkin polttopuun tarvetta – pitihän jostain saada polttoainetta kun kriisi tyrehdytti kaupankäynnin. Niinpä valtion
metsiä hallinnoiva Metsähallitus otti avohakkuut käyttöön
valtion metsissä helpottaakseen akuuttia puuntarvetta.
130
. 
Sodan päätyttyä Metsähallitus päätti kuitenkin jatkaa
avohakkuiden toteuttamista, sillä teollisuus kaipasi edelleen
polttoainetta. Lisäksi mittavista sotakorvauksista kolmasosa oli suoritteva puujalosteina ja puuna. Hakkuiden painopiste siirrettiin Pohjois- ja Itä-Suomen luonnonvaraisiin
metsiin. Euroopan suurin avohakkuualue – 21 000 hehtaaria
metsää – hakattiin Pohjois-Pohjanmaalla 1940- ja 50-lukujen taitteessa.
Metsähallituksen silloisen pääjohtajan N.A. Osaran mukaan tavoitteena oli korvata luonnonmetsät ”nykyaikaisen
yhteiskunnan vaatimuksia paremmin tyydyttävillä talousmetsillä”. Vallalla oli muutenkin näkemys, että jälleenrakennus, talouskasvu ja yhteiskunnan teollinen kehittyminen
vaativat metsien tehokkaampaa hyödyntämistä. Vaikka sotakorvaukset saatiin maksettua 1952, voimakas, avohakkuuvetoinen metsänkäsittely oli nopeasti valtavirtaistunut. Suomen metsien hakkuissa asetettiin nyt talouden vaatimukset
metsänhoidon edelle.
1960-luvulle tultaessa niin valtion kuin yksityistyisomisteisissa metsissä oltiin jo omaksuttu teollinen tehometsätalous ja niiden mukana suuret, keskitetyt avohakkuut.
1970-luvulla avohakkuita tehtiin suurimmillaan 161 000
hehtaaria vuodessa. Samaan aikaan metsän eri-ikäisyyden
salliva jatkuva kasvatus oli laitonta, ja vaihtoehdoista avohakkuille puhuttiin lähinnä marginaalisissa tutkijapiireissä.
Suomesta oli tullut tehohakkuiden maa.
Kun tehometsäteollisuuden toiminta oli kiivaimmillaan,
se alkoi saada osakseen myös kritiikkiä. 80-luvulla nähtiin
jo kasvava määrä hakkuiden kritiikkiä, ja suoran toiminnan
metsäaktivismi alkoi muotoutua. Varsinkin 1980-90-lukujen
taitteen metsäleirit ja hakkuiden vastustus merkitsivät askelta kohti suorempaa, suurempaa ja kansallista mediahuo-
131
4 / Metsä­kes­kus­telua Suomessa
miota nostattavaa aktivismia.
Näinä vuosina metsien suojelua vaadittiin varsinkin
Kainuun, Pohjois-Lapin ja Pohjois-Savon alueilla. Tällaisen
metsäaktivismin alkusoitto oli huhtikuussa 1987 Inarijärven itäpuolella Kessin erämaassa, jossa aktivistit maalasivat
metsätiesillan siltarumpuun alueelle suunniteltujen hakkuiden vastaisia iskulauseita. Kevään ja kesän 1987 aikana tämä
tempaus muuttui laajemmaksi protestiksi alueen erämaametsien puolesta, ja siitä uutisoitiin näyttävästi niin Helsingin Sanomissa kuin Ylen TV-uutisissa.
Tuon ajanjakson pitkäkestoisin konflikti oli Kainuun ja
Savon rajamailla sijaitsevan Talaskankaan metsien hakkuiden vastustamiseksi noussut liikehdintä, joka houkutti metsäaktivismin pariin hyvin sekalaisen joukon suomalaisen
metsäluonnon tilasta huolestuneita. Talaskankaan metsiä
puolustamaan ryhtyivät niin Luonto-Liiton aktiivit, lintuharrastajat, Helsingin Yliopiston tutkijat, punkkarit, opettajia ja koululaisia eri puolilta Savoa ja Kainuuta, sekä joukko
kuntapoliitikkoja ja kirkon edustajia.
Toiminta sai monenkirjavia muotoja: osa aktivisteista
kahlitsi itsensä metsätyökoneisiin hakkuiden estämiseksi,
osa tukki metsäteitä, toiset taas järjestivät erilaisia kulttuuritapahtumia suojelun edistämiseksi – kesällä 1989 metsässä
nähtiin mm. metsämatinea, jossa pidettiin puheita ja soitettiin keskiaikaista musiikkia. Kaikesta tästä seurasi pitkän
kamppailun jälkeen voitto. Talaskankaan luonnonsuojelualue perustettiin 1994.
Kessi, Talaskangas ja monet muut metsäaktiivien
esiinnostamat hakkuukohteet nousivat valtakunnalliseen
mediaan, ja aktivistien toiminta näytti suunnan myöhemmälle metsäaktivismille. Aktivismi ja hakkuiden luontoon
jättämät jäljet herättivät myös laajempaa yhteiskunnallista
132
. 
keskustelua. Lähteestä riippuen 1980-luvulla jopa 70–80%
suomalaisista suhtautui avohakkuisiin kielteisesti, ja myös
eduskuntapuolueiden ohjelmiin alkoi ilmestyä kriittisiä kantoja. Esimerkiksi SDP:n vuoden 1987 maaseutupoliittisessa
ohjelmassa esitettiin metsienkäsittelyyn silloista vapaampaa
ekologisten olosuhteiden ja metsänomistajien toivomusten
huomioimista.
Avohakkuiden kritisoiminen oli 1990-luvulla vielä radikaalia ja sai metsäteollisuuden pöyristymään. Metsäsektori
ei Suomessa ollut tottunut siihen, että alan toimintatapoja
kyseenalaistetaan. Kun ulkomaisissa medioissa näkyi kriittisiä puheenvuoroja Suomen metsätaloudesta, Greenpeace
ja metsäkampanjoitsijat saivat osakseen valtavasti kritiikkiä
– niin metsäteollisuuden kuin suomalaisen median taholta. Keskustelua oli vaikeaa pitää asiassa, eli metsäluonnon
köyhtymisessä.
Hakkuiden pysäyttämisellä saavutettiin kuitenkin
1990-luvulla lisää suojeluvoittoja. Esimerkiksi metsäyhtiö
Enson hakkuiden pysäyttäminen Vuokkiniemen aarniometsissä vuonna 1996 sai yhtiön lopulta luopumaan hakkuista
Karjalan aarniometsissä. Hakkuumoratorioon liittyi myöhemmin myös muita puun ostajia. Voitto oli metsäaktivisteille merkittävä.
1990-luvulla saatiin myös pieniä poliittisia voittoja.
Vuonna 1997 Suomen metsien käyttöä ohjaavaa metsälakia
päivitettiin. Päivityksessä ei kuitenkaan rajoitettu avohakkuita, vaan ne jatkuvat edelleen. Siinä ei myöskään laillistettu metsien moni-ikäisrakenteen huomioivaa jatkuvaa
kasvatusta – tämä tapahtui vasta vuoden 2014 metsälain
päivityksessä.
2000-luvun alkupuolella metsiä puolustettiin voitokkaasti etenkin Pohjois-Suomessa. Inarin ikimetsien käytös-
133
4 / Metsä­kes­kus­telua Suomessa
tä on kamppailtu vuosikymmeniä. Vastakkain olivat alueen
vanhoja metsiä hakkaava Metsähallitus ja alueella perinteistä poronhoitoa harjoittaneet poronhoitajat. Koska poronhoitajista suuri osa on saamelaisia, kietoutui kiistaan lisäksi
kysymys alkuperäiskansojen oikeuksista. Metsien hakkuut
uhkasivat poronhoitajien perinteistä elinkeinoa. Vuonna
2001 Greenpeace asettui tukemaan hakkuiden vastustamista ja nosti kiistan ensin valtakunnan julkisuuteen ja sitten
kansainväliseksi.
Kiistassa saavutettiin suuri voitto vuonna 2009, kun yli
35 000 hehtaaria metsää kasvullisella metsämaalla suojeltiin pysyvästi. Yhteensä sopimus pelasti lähes 100 000 hehtaaria pohjoista luontoa, koska kasvulliset metsämaat sijaitsevat pienehköinä alueina laajempien kitu- ja joutomaiden
välimaastossa.
Mielenosoitus Metsähallituksen Taivalkosken vanhojen metsien hakkuita
vastaan vuonna 2002. Kuva: Matti Liimatainen / Greenpeace.
134
. 
2020-luvulla julkinen keskustelu metsistä on moniäänisempää kuin koskaan, mutta samaan aikaan on nähty
lukuisia esimerkkejä siitä, etteivät valtio tai metsäyhtiöt
ole valmiita tekemään toiminnastaan metsäluonnon kannalta kestävää. Valtion metsiin avohakkuukieltoa ajanut
Avohakkuut historiaan-kansalaisaloite ei menestynyt eduskunnassa kansalaisten laajasta tuesta huolimatta, metsäyhtiöiden metsien käyttöä ohjaavat sertifikaatit ovat edelleen
ekologisesti puutteellisia, ja Metsähallitus sekä yksityiset
metsäyhtiöt jättävät edelleen uhanalaisista lajeista tehtyjä
lajihavaintoja huomioimatta hakkuusuunnitelmissaan. Metsiemme luontokato kiihtyy yhä, joten myös aktivismia tarvitaan edelleen kipeästi.
Metsäliikkeen aktiiveja kenttäretkellä Karttimonjoella 2021.
Kuva: Sanni Seppo.
135
4 / Metsä­kes­kus­telua Suomessa
L ÄHTEET:
Kauppinen, Juha: Heräämisiä – kuinka minusta tuli luonnonsuojelija (Siltala,
2021)
Kunttu, Panu: Avohakkuiden pakkovallan kausi – synkkä jakso suomalaista metsähistoriaa (Elokehä 1/2017, ladattavissa: https://www.elonkeha.
com/2018/10/01/avohakkuiden-pakkovallan-kausi-synkka-jakso-suomalaista-metsahistoriaa/)
Liimatainen, Matti: Inarin metsäkiistan lyhyt historiikki (2010, luettavissa
netissä: https://docplayer.fi/2582570-Inarin-metsakiistan-lyhyt-historiikki.
html)
Parpola, Antti: Avohakkuiden lyhyt historia (http://avohakkuuthistoriaan.fi/
index.php/2018/08/23/avohakkuiden-lyhyt-historia/)
136
. 
SUOMI –
METSÄTEOLLISUUS
-SANAKIRJA
L I I S A T O O P A K K A
137
4 / Metsä­kes­kus­telua Suomessa
Metsä Groupin hakkuita Nuuksiossa. Kuva: Greenpeace.
Metsäteollisuuden maailmassa metsistä puhutaan usein tavalla, jossa metsät ovat käyttötavaraa, tuotteita ja ensisijaisesti taloudellisen voiton lähde. Teollisessa puheenparressa
metsän hoitaminen voi tarkoittaa sen kaatamista ja parantaminen metsäautotien tekemistä, arkimetsä on talousmetsä
ja kestävä metsätalous sellaista, jossa monimuotoisuus edelleen heikkenee.
Esimerkiksi laaja avohakkuu saadaan kuulostamaan hyväksyttävältä, kun ajatellaan sitä metsän kehitysvaiheeseen
kuuluvana, välttämättömänä hoitotoimenpiteenä. Metsät
ovat kuitenkin pärjänneet ja puut kasvaneet vuosituhansia
ilman ihmistä. Puhumalla metsän hoitamisesta oikeutetaan
haitallisetkin metsätaloustoimet.
138
. 
Valveutuneemmankin metsäihmisen pää on helposti
pyörällä metsätalouden sanaston kanssa. Kentälle luodaan
helposti uusia termejä, vaikka käytännön toimissa muutos ei
ole ollut yhtä nopeaa. Toivottavasti tämän sanakirjan avulla
metsistä käytävän julkisen keskustelun seuraaminen helpottuu, ja kynnys osallistua madaltuu.
METSÄ
Virallisissa tilastoissa Suomessa metsän määritelmä pohjautuu alueen puuston kasvukykyyn. Metsällä tarkoitetaan
yleensä metsä- ja kitumaita, eli alueita, joilla puuston tilavuus kasvaa hehtaarilla enemmän kuin 0,1 m³ vuodessa.
Kansainvälinen määritelmä metsälle poikkeaa hieman
suomalaisesta, ja perustuu pinta-alaan ja latvuspeittävyyteen. YK:n maatalous- ja elintarvikevirasto FAO:n mukaan
metsät ovat vähintään 0,5 hehtaarin alueita, joilla puuston
latvuspeittävyys on yli 10% ja puusto pystyy kasvamaan vähintään viisimetriseksi.
Käytännössä kansainvälinen määre metsälle on hiukan
tiukempi kuin suomalainen, eivätkä kaikki meillä metsäksi
lasketut kitumaat täytä sitä.
Tilastoissa on paljon eroa, kun puhutaan metsämaasta
tai metsätalousmaasta!
METSÄMAA
Suomessa metsä on määritetty puuston kasvukyvyn mukaan. Metsämaalla puuston tilavuus kasvaa enemmän kuin
1 m³ hehtaarilla vuodessa.
139
4 / Metsä­kes­kus­telua Suomessa
KITUMAA
Kitumaalla puuston tilavuus kasvaa vuodessa 0,1-1 m³ hehtaarilla. Käytännössä tällainen alue on usein vähäpuustoinen suo tai karu kallionlaki.
JOUTOMAA
Joutomaa on alue, jolla puuston tilavuus kasvaa vuodessa
alle 0,1 m³ hehtaarilla. Tämän kanssa kannattaa olla tarkkana esimerkiksi metsiensuojelutilastoissa. Ne näyttävät
todella paljon paremmalta, jos mukaan on laskettu kaikki
käytännössä puuttomat joutomaat, jotka ovat esimerkiksi
avosoita.
METSÄTALOUSMAA
Tilastoissa metsätalousmaaksi luetaan metsämaat, kitumaat, joutomaat sekä muut metsätalouskäytössä olevat
alueet kuten puuston varastointipaikat, metsäautotiet yms.
TALOUSMETSÄ
Metsä, jossa harjoitetaan metsätaloutta.
MONIKÄYTTÖMETSÄ
Metsähallituksen Metsätalous Oy nimittää hallinnoimiaan
valtion metsiä monikäyttömetsiksi, eli termi voidaan hyvin
pitkälle ymmärtää synonyyminä talousmetsälle.
140
. 
METSÄTILA
Metsiä omistetaan tiloittain, ja kiinteistörekisterissä on tiloille nimet ja rekisterinumerot.
KUVIO
Metsätaloutta ajatellen muodostettu alue, jossa metsä on
kasvupaikaltaan ja puustoltaan samankaltaista. Metsätaloustöitä suunniteltaessa ja toteutettaessa metsiä käsitellään
usein kuvioittain.
METSIKKÖ
Tarkoittaa usein samaa kuin kuvio, joskus metsikkökuvio.
METSÄSUUNNITELMA
Metsäammattilaisen yleensä metsänomistajan toimesta laatima suunnitelma, jossa metsätila on jaettu kuvioihin eli
metsätaloudellisesti tarkoituksenmukaisiin käsittely-yksiköihin. Yleensä metsäsuunnitelmaa varten on määritetty
ainakin kasvupaikka, puuston kehitysluokka, ikä ja tilavuus.
Metsäsuunnitelmassa esitetään (metsänhoitosuositusten
mukaisia) “metsänhoitotoimenpiteitä”, kuten erilaisia harvennus- tai päätehakkuita.
Metsäsuunnitelman on tarkoitus olla metsänomistajan
apuna ja tukena metsänhoitotoimenpiteitä suunniteltaessa.
Suunnitelma ei velvoita mitenkään, eikä sen noudattamatta
jättämisestä tule seurauksia.
141
4 / Metsä­kes­kus­telua Suomessa
METSÄNHOITOSUOSITUKSET
Viralliset Tapion johdolla laaditut metsänhoitosuositukset,
jotka on metsätalouden kentässä yleisesti hyväksytty viimeisimmäksi parhaaksi tiedoksi siitä, kuinka metsiä tulee
käsitellä. Pääsääntöisesti suositusten mukaista metsänhoitoa opetetaan alan oppilaitoksissa ja sovelletaan käytäntöön
esimerkiksi metsänhoitoyhdistyksissä.
Suositusten yhteydessä julkaistaan yleensä esimerkiksi
maastotaulukot ja harvennusmallit, joiden perusteella metsäammattilainen osaa arvioida, minkälaisia toimenpiteitä
suositella.
Yksityistä metsää hakkuiden jälkeen Kuhmossa 2018. Kuva: Risto Sauso.
142
. 
PUUSTON KEHITYSLUOKAT
Puusto jaetaan kehitysluokkiin pääsääntöisesti koon perusteella. Puuston jakaminen kehitysluokkiin soveltuu lähinnä
jaksollisen metsätalouden muokkaamiin melko tasaikäisiin
metsiin. Kehitysluokkia käytetään esimerkiksi metsäsuunnitelmissa.
» A0 aukea,
» S1 siemenpuumetsikkö,
» T1-2 taimikko,
» Y1 ylispuustoinen taimikko,
» 02-03 kasvatusmetsikkö,
» 04 uudistuskypsä metsikkö,
» 05 suojuspuumetsikkö,
» ER eri-ikäisrakenteinen metsä.
VALTAPUUSTO
Metsikön suurimmat puut, tai joissain tapauksissa puut,
jotka ovat metsätalousmielessä kaikkein tärkeimmät. Erityisesti jaksolliseen- eli avohakkuumetsätalouteen liittyvä
termi.
LATVUSKERROS
Saman pituusluokan puut muodostavat latvuskerroksen.
Termi on oleellinen erityisesti avohakkuumetsätaloudessa,
jossa syntyy selkeitä erillisiä latvuskerroksia kun puustoa
käsitellään jaksoittain.
143
4 / Metsä­kes­kus­telua Suomessa
VALLITSEVA JAKSO
Se metsän jakso, eli suunnilleen saman kokoiset ja ikäiset
puut, joka on jollain tavalla elinvoimaisin tai kasvatuskelpoisin metsätalouden näkökulmasta.
METSÄT Y YPPI, K ASV UPAIKK A ,
KASVUPAIKKATYYPPI
A.K. Cajanderin 1900-luvun alussa kehittämä Suomessa käytössä oleva menetelmä, jossa metsä luokitellaan kenttäkerroksen kasvillisuuden perusteella eri kasvupaikkatyyppeihin ja edelleen metsäkasvillisuusvyöhykkeiden perusteella
metsätyyppeihin. Näin pyritään arvioimaan maaperän viljavuutta ja sitä kautta puuntuottokykyä.
Metsätyyppi vaikuttaa esimerkiksi siihen, kuinka paljon harvennushakkuussa kannattaa poistaa puuta ja mikä
puulaji valitaan metsää uudistettaessa. Kasvupaikkojen
määrittely perustuu indikaattorilajeihin ja vallitsevaan kasvillisuuteen.
METSÄ L AIN KYMPPIPYK Ä L Ä , METSÄ LUONNON
TÄRKEÄT ELINYMPÄRISTÖT
Metsälain kymmenennessä pykälässä puhutaan metsäluonnon monimuotoisuuden säilyttämisestä ja erityisen tärkeistä elinympäristöistä. Tällaisia elinympäristöjä ovat mm. pienvesistöt, luonnontilaiset suot, lehtolaikut, rotkot, kurut ja
jyrkänteet sekä karukkokankaat.
Laissa ei suoranaisesti kielletä näiden alueen käsittelyä
vaan ainoastaan käsittely siten, että alueen ominaispiirteet
muuttuvat. Lisäksi lakiin on kirjattu yläraja kohteen taloudelli-
144
. 
selle arvolle. Mikäli kohteen puuston arvo ylittää rajan, maanomistaja on oikeutettu korvauksiin tai yleensä hakkaamaan
raja-arvon ylittävän osan arvokkaasta elinympäristöstä.
METSÄN UUDISTAMINEN
Metsän uudistamisella voidaan tarkoittaa metsän hakkaamista kokonaan pois, seuraavan puusukupolven huolehtimista hakatun metsän tilalle tai näitä molempia yhdessä.
UPM:n avohakkuut Lopella 2017. Alueen uhanlaisista lajeista oli toimitettu
Greenpeacen toimesta tieto yhtiölle jo vuonna 2012.
Kuva: Jani Sipilä / Greenpeace.
145
4 / Metsä­kes­kus­telua Suomessa
UUDISTAMISVELVOITE, UUDISTUSVELVOITE
Laki velvoittaa metsänomistajaa huolehtimaan, että pois
hakatun metsän tilalle kasvaa uutta puustoa. Käytännössä
tämä tarkoittaa sitä, että tietyn ajanjakson kuluttua alueella
tulee olla riittävän tiheä taimikko. Lain uudistamisvelvoite
laukeaa, jos hakkuun seurauksena alueelle jää laissa määriteltyjä raja-arvoja vähemmän puustoa. Jatkuvassa kasvatuksessa hakkuissa jätetään kasvamaan riittävästi puustoa eikä
erillistä “uudistamista” tarvita.
KEINOLLINEN UUDISTAMINEN
Taimikon synnyttäminen joko istuttamalla taimitarhalla
kasvatetuilla taimilla tai kylväen. Kylvöön ja istutukseen
liittyy aina maanmuokkaus esimerkiksi äestämällä tai laikuttamalla.
LUONTAINEN UUDISTAMINEN
Taimikon perustaminen metsässä luontaisesti syntyvän taimimateriaalin avulla.
SIEMENPUUMETSIKKÖ
Mäntyä luontaisesti uudistettaessa metsä voidaan hakata
siemenpuuasentoon, jolloin metsään jää jäljelle harvakseltaan hyväkuntoisia puita. Ajatus on, että näiden puiden siemenistä syntyy uusi puusukupolvi.
146
. 
SUOJUSPUUMETSIKKÖ
Puulajeja, jotka viihtyvät varjoisemmissa olosuhteissa uudistetaan luontaisesti jättämällä järeitä puita varjostamaan
ja suojaamaan uutta taimikkoa.
MAANMUOKKAUS
Metsää uudistettaessa maanpintaa rikotaan ja paljastetaan
kivennäismaata, jotta taimille syntyisi paremmat lähtökohdat kasvaa. Maanmuokkauksen tarkoitus on antaa taimille etulyöntiasema kilpailuun aliskasvillisuuden kanssa
ja vähentää tukkimiehentäituhoja. Tukkimiehentäit eivät
tutkimusten mukaan viihdy paljastetulla kivennäismaalla.
Muokkaustapa valikoituu kasvupaikan, taimilajin ja uudistamistavan perusteella. Maanmuokkaus aiheuttaa usein ilmastopäästöjä, kun maaperään sidottu hiili vapautuu ilmakehään.
METSÄNVILJELY
Eli taimien istutus tai kylvö.
TAIMIKONHOITO, TAIMIKON PERK AUS, TAIMIKON
RAIVAUS
Taimikon harvennus yleensä raivaussahan avulla. Jossain
tapauksissa taimikon ollessa pientä hoidolla saatetaan tarkoittaa myös heinäntorjuntaa mekaanisesti tai kemiallisesti.
Taimikonhoidosta puhutaan, kun metsä on kehitysluokituksen mukaan taimikkoa eli kehitysluokkaa T1-2.
147
4 / Metsä­kes­kus­telua Suomessa
ENSIHARVENNUS
Ensimmäinen hakkuu, joka suoritetaan metsän ollessa luokituksen mukaan kasvatusmetsikkö. Yleensä harvennukset
toteutetaan alaharvennuksina eli pienempiä puita poistaen
ja puustoa jätetään pystyyn metsänhoitosuositusten harvennusmallin esittämä määrä.
HARVENNUSHAKKUU
Harvennushakkuun tarkoituksena on nimensä mukaisesti
harventaa metsää eli poistaa puita niin, että kasvatuskelpoisiksi katsotuille yksilöille jää enemmän tilaa ja resursseja.
Jaksollisessa metsänkasvatuksessa hakkuut ovat joko kasvatushakkuita (käytännössä harvennuksia) tai uudistamishakkuita.
ALAHARVENNUS
Poistetaan metsästä erityisesti pienempiä ja huonokuntoisempia puita. Parhaimmiksi katsotut suuremmat puut jäävät kasvamaan. Alaharvennus on ensisijaisesti jaksollisessa
metsätaloudessa käytetty menetelmä.
YLÄHARVENNUS
Harvennushakkuu, jossa poistettavien puiden painopiste on
suuremmissa. Samalla metsästä voidaan poistaa huonokuntoista ja vioittunutta puustoa.
148
. 
UUDISTUSKYPSYYS
Metsätalouden määritelmän mukaan puusto on uudistuskypsää, (eli valmista avohakattavaksi) sitten, kun sen kasvu
on merkittävästi hidastunut. Aiemmin uudistamiskypsyyden rajoja määritettiin metsälaissa, mutta nykyään lakirajoja uudistettavan puuston koolle ei enää ole.
Metsänhoidon suosituksissa määritetään keskiläpimittaan perustuvat rajat puuston uudistamiskypsyydelle.
Usein metsätaloudessa puhutaan vanhoista metsistä,
kun tarkoitetaan uudistuskypsiä metsiä. Tämä on harhaanjohtavaa, sillä uudistuskypsyyden määritelmä on nykyään
sidottu lähinnä puun järeyteen eli läpimittaan. Etelä-Suomessa uudistuskypsä puusto voi olla usein vain 60-vuotiasta eli puun luontaiseen elinkaareen suhteutettuna nuorta.
Uudistamiskypsyyden rajaa on metsänhoidon suosituksissa
laskettu, ja nykyisen metsälain mukaan metsänomistaja voi
joka tapauksessa halutessaan hakata minkä ikäisen ja kokoisen metsän tahansa.
PÄÄTEHAKKUU
Eli uudistushakkuu eli yleensä käytännössä avohakkuu.
KAISTALEHAKKUU
Metsän uudistamismenetelmä, jossa puustoa hakataan pois
enintään 50 m levyisin kaistalein. Ajatuksena on, että pystyyn jäävä puusto siementää hakatun alueen.
149
4 / Metsä­kes­kus­telua Suomessa
PIENAUKKO, PIENAUKKOHAKKUU
Alle 0,3 hehtaarin kokoinen ala, josta voidaan poistaa kaikki
puut ilman, että metsälaki velvoittaa uudistamaan aluetta.
Pienaukkohakkuussa metsään tehdään yksi tai useampi korkeintaan 0,3 hehtaarin aukko. Esimerkiksi Metsähallitus on
hämärtänyt pienaukko-termin merkitystä käyttämällä sitä
aiemmassa ohjeistuksessaan jopa yhden hehtaarin laajuisista avohakkuista.
PIENALAUUDISTAMINEN
Metsähallituksen käyttämä termi 0,3-1 hehtaarin kokoisesta hakkuuaukosta, jonka tarkoituksena on muodostaa suuremmalle uudistettavalle metsäalueelle mosaiikkimainen
rakenne käsittelemällä aluetta pienala kerrallaan. Tämäkin
on avohakkuu.
POIMINTAHAKKUU
Jatkuvassa kasvatuksessa käytettävä hakkuu, jossa ei systemaattisesti hakata kaikkea pois tai toimita valmiin harvennusmallin mukaan. Poimintahakkuussa metsästä poistettavat puut valikoidaan yleensä järeimmistä siten, että jäljelle
jäävä puusto on mahdollisimman kasvu- ja uudistumiskykyistä.
150
. 
METSÄNKÄYTTÖILMOITUS
Laki velvoittaa tekemään vähintään kymmenen vuorokautta ennen hakkuun aloittamista ilmoituksen lähes kaikista
hakkuista tai erityisen tärkeän elinympäristön käsittelyistä. Metsänkäyttöilmoitus tehdään Metsäkeskukseen, joka
valvoo ilmoituksia. Ilmoituksen voi tehdä kolme vuotta ennen hakkuuta. Ilmoitusta ei tarvitse tehdä esimerkiksi kotitarvehakkuusta (jos esimerkiksi tekee itselleen polttopuita)
eikä pienikokoisen puuston hakkuusta tai harvennuksesta.
Metsänkäyttöilmoitukset ovat kaikkien nähtävillä Metsäkeskuksen sivuilla.
Metsähallituksen pienaukkohakkuita Karttimonjoen luonnonmetsässä.
Kuva: Anton Verho / Greenpeace.
151
4 / Metsä­kes­kus­telua Suomessa
METSÄNPARANNUSTYÖ
Työ, joka nopeuttaa puuston kuutiotilavuuden kasvua. Metsänparannustöiksi ymmärretään esimerkiksi lannoitus ja
ojien kunnostus. Aikaisemmin soiden ojitukset olivat valtion
tukemaa metsänparannustoimintaa. “Parannus” on tässä
yhteydessä siis puhtaasti taloudellinen käsite. Luonnon kannalta kyse on yleensä heikennyksestä.
JAKSOLLINEN METSÄNK ÄSIT TELYMENETELM Ä ,
JAKSOLLISUUS
Ajatus siitä, että puusto on koon perusteella jaoteltavissa yhteen tai useampaan jaksoon. Jaksoon kuuluu samaan kokoluokkaan kuuluvat puut. Usein metsää käsitellään siten, että
suositaan yhtä kasvatettavaa jaksoa kerrallaan. Jaksollisuuden
ajatus liittyy erityisesti tasaikäismetsätalouteen. Luonnontilaisessa tai eri-ikäisrakenteisena kasvatettavassa metsässä
puuston selkeää jaksollisuutta ei välttämättä aina ilmene.
JATKU VAPEIT TEINEN METSÄNK ASVAT US, JATKU VA
KASVATUS
Metsää käsitellään siten, että se säilyy koko ajan peitteisenä,
eli sitä ei missään vaiheessa hakata täysin paljaaksi.
TASAIKÄISRAKENTEINEN METSÄNKASVATUS
Metsää kasvatetaan siten, että puusto pyritään pitämään mahdollisimman tasaikäisenä ja -kokoisena. Tasaikäisrakenteisuuteen kuuluu yleensä avohakkuu, jonka jälkeen istutettava tai
kylvettävä puusto muodostaa uuden tasaikäisen puuston.
152
. 
ERI-IKÄISRAKENTEINEN METSÄNKASVATUS
Metsää kasvatetaan siten, että metsässä on koko ajan
eri-ikäistä puustoa. Puustoa poistetaan poimimalla pääsääntöisesti järeimpiä ja vioittuneita tai muutoin heikkokuntoisia puita.
Eri-ikäisrakenteinen metsä voi olla jaksottainen, mutta
tällöin sieltä löytyy useampia jaksoja.

Mitä metsään kannattaa ottaa mukaan? Onko
metsistä tehty hyviä podcasteja? Tästä luvusta
löydät sekä käytännön vinkkejä metsään että
luku- ja kuunteluvinkkejä metsätiedon kerryttämiseen.
Tutustumassa UPM:n luonnonmetsiin Evolla.

5 / K äy­tän­nön vinkkejä
Metsäleiri Karttimonjoella hakkuiden pysähtymisen jälkeen vuonna 2021.
Metsähallitus pyrki hakkaamaan alueella arvokasta luonnonmetsää.
Kuva: Sanni Seppo.
158
. 
Oletko lähdössä kartoittamaan metsien lajistoa tai tutustumaan hakkuu-uhan alla olevaan kohteeseen? Laadimme listan varusteista, joilla reissu onnistuu.
OTA MUKAAN:
» kamera kohteen ja retken dokumentointia varten
» mättäille ja maastoon sopivat kengät: kumisaappaat
ovat hyvät maastokengät kaikkialle, kuivempiin
metsiin käyvät myös esimerkiksi tukevat mutta tarpeen mukaan kosteutta eristävät vaelluskengät
» punkeilta ja muilta ötököiltä suojaavat vaatteet.
Kesäisin myös hyttysverkollinen hattu ja pörriäisystävällinen hyttyskarkotin tulevat usein tarpeeseen.
» sadetta ja kosteutta kestävät vaatteet
» tarpeeksi lämmintä vaatetta, varsinkin syys- ja
talviaikaan
» hattu (suojaamaan auringolta ja ötököiltä)
» termari/juomapullo ja muki ja tarpeeksi vettä!
» energiapitoista ruokaa (pähkinöitä, kuivattuja
hedelmiä tai marjoja, välipalapatukoita, karjalanpiirakoita, mehua)
» taskulamppu tai muu retkivalo (varsinkin syksyisin,
kun pimeä tulee nopeasti)
» ensiaputarvikkeet (mukana on hyvä olla esimerkiksi perushaavanpaikkaustarpeet, särkylääkettä ja
punkkipihdit)
PIDEMMILLÄ REISSUILLA SAATAT
TARVITA MYÖS:
» tulentekovälineet
» pyyhkeen
» laturin tai power bank -vara-akun puhelimelle, jos
käytät sitä dokumentointiin
» kuivia vaihtovaatteita, varsinkin sukkia
» trangian tai muun retkikeittimen, jolla voi valmistaa lämmintä ruokaa sekä keittää itselleen juomavettä.
JOS YÖVYT MAASTOSSA TAI JOSSAIN SEN
LÄHISTÖLLÄ (MAJAPAIKASTA RIIPPUEN),
OTA MUKAAN:
» makuualusta
» makuupussi (tarpeeksi lämmin, jos yövyt maastossa)
» teltta (jos yövyt maastossa)
» varakengät (kumisaappaiden lisäksi voi olla kiva
olla mukana kevyemmät kengät, jotka voi vaihtaa
jalkaan illalla).
162
. 
METSÄN KARTOITTAMISEEN
TARVITAAN:
» luuppi/suurennuslasi, jolla tutkia lajistoa
» puukko ja pieni rasia/paperipusseja (näytteiden
ottoa varten)
» kiikarit, mm. lintujen bongaamiseen
» kamera (ja siihen vara-akkuja)
» muistiinpanovälineet
» kartta, jossa oma kohde näkyy ja johon voi tehdä
merkintöjä ja muistiinpanoja
» gps tai kännykän karttasovellus, jossa näkyy oma
sijainti ja johon voi merkitä havaintopisteitä (sekä
varaparistoja/varavirtalähde).
163
5 / K äy­tän­nön vinkkejä
164
. 
165
5 / K äy­tän­nön vinkkejä
METSÄMIELENOSOITUKSEEN
TARVITAAN:
» huomioliivit
» kirkkaita valoja (motokuskin huomion
herättämiseksi yöllä)
» värisavut (motokuskin huomion herättämiseksi
päivällä)
» puhelin (jossa on valmiina hätäapusovellus mahdollisia hätätilanteita varten)
» kamera (tai puhelin) kuvaamista varten
» henkilöllisyystodistus
» banderollit
» istuin-/makuualustoja
» lämmintä ja säänmukaista vaatetta
» syötävää ja juotavaa, esim. kahvia ja pullaa myös
hakkuita suorittaville työntekijöille
» pieni määrä rahaa
» henkilökohtaiset lääkkeet ja niiden reseptit.
EI MUK A AN:
TER ÄV I Ä ESINEITÄ , SORMUKSI A , AVAINKETJUJA
TAI MITÄÄN, MINKÄ VOI TULKITA ASEEKSI.
166
. 
AKTIVISTIN
VIISI VINKKIÄ
METSÄSSÄ
SELVIYTYMISEEN
HUCK MIDDEKE
167
5 / K äy­tän­nön vinkkejä
1. Luo yhteys metsään. Liiku hitaasti ja hiljaa, pysähdy haistelemaan, kuuntelemaan, maistelemaan,
tuntemaan ja tarkkailemaan. Havannoi tapahtumat
ympärilläsi ja pyri olemaan läsnä ja hyväksyvä. Käytä
kiikareita, älä peitä korviasi, hengitä nenän kautta,
kävele avojaloin, maistele metsän antimia, seuraa
muurahaisia, kiipeä puihin, opettele käymään vessassa metsässä (kaiva kuoppa), käy istumassa samassa
kohdassa lähimetsässä niin usein kuin pääset, opiskele metsäpolkujen reitit ja seuraa niitä. Kuuntele
lintuja: ovatko ne rauhallisia vai kuulostavatko ne
hätääntyneiltä sinun tai jonkun muun seikan vuoksi?
Ota vastaan itikat ja kylmyys. Pohdi, kenet sinä huomasit ja kuka huomasi sinut.
2. Vältä turhia ponnisteluja ja hikoilua. Älä ota
mukaan tarpeettomia varusteita. Huolehdi, että
tärkeimmät tarpeet toteutuvat, eli ruoka, vesi, suoja,
ilma, terveys, yhteisö – pienimmällä mahdollisella
ponnistelulla. Valitse esimerkiksi teltan sijaan katos,
ruoan keittämisen sijaan kylmänä syötävä ruoka, ota
mukaan mahdollisimman yksinkertainen retkikeitin.
3. Käytä paperikarttaa ja maastoa suunnistamiseen.
Yritä suunnistaa ilman kompassia paperisen kartan
avulla (joka on mittakaavaltaan enintään 1:50 000).
Opettele kuitenkin myös GPS:n käyttö ja koordinaattien hakeminen paperikartasta. Käytä suunnistamiseen myös aurinkoa, tuulta, tähtiä, veden virtausta ja
piirrä mieleesi kartta alueesta. Huomaa maan muodot, mäet, rinteet, se tietty erityinen puu ja se kohta,
josta majava ylittää joen.
168
. 
4. Kysy kysymyksiä itseltäsi ja muilta. Mitä huomasit?
Mitä et huomannut? Miksi et?
5. Hio taitojasi. Ensiaputaidot ovat tärkeimmät. Harjoittele myös esimerkiksi auton ajamista, radion
käyttämistä, erilaisia solmuja, veneellä kulkemista,
hiihtämistä, lumikenkäilyä ja pyöräilyä.
169
5 / K äy­tän­nön vinkkejä
Tutustumassa Evolle ehdotetun tiedekansallispuiston alueeseen.
Kuva: Anton Verho / Greenpeace.
170
. 
KIRJA- JA
MEDIAVINKKEJÄ
METSIIN JA
AKTIVISMIIN
LIITTYEN
171
5 / K äy­tän­nön vinkkejä
YLEISTÄ KIRJALLISUUTTA
» Metsä meidän jälkeemme (Pekka Juntti, Anssi Jokiranta, Anna Ruohonen & Jenni Räinä, Like 2019)
» Heräämisiä – Kuinka minusta tuli luonnonsuojelija
(Juha Kauppinen, Siltala 2021)
» Monimuotoisuus – Kertomuksia katoamisista (Juha
Kauppinen, Siltala 2019)
» Puiden asukkaat (Petri Keto-Tokoi & Juha Siitonen,
Gaudeamus 2021)
» Suomalainen aarniometsä (Petri Keto-Tokoi & Timo
Kuuluvainen, Maahenki 2010)
» Ei mikä tahansa metsä – Lähde retkelle luonnonmetsään (Aura Koivisto, Into 2021)
» Metsänhoidollisia toimenpiteitä (Ritva Kovalainen
& Sanni Seppo, Hiilinielu-tuotanto ja Miellotar
2009)
» Pohjoistuulen metsä (Ritva Kovalainen & Sanni
Seppo, Hiilinielu-tuotanto ja Miellotar 2023)
» Pohjoinen – Jälkemme maailman laidalla (Antti
Haataja, Tammi 2018)
» Suomalainen metsäsota – Miten jatkuva kasvatus
voitti avohakkuun (Erkki Lähde, Into 2015)
» Metsä elää (Kimmo Ohtonen, Docendo 2020)
» Vastatuuleen – Saamen kansan pakkosuomalaistamisesta (Kukka Ranta, S&S 2019)
» Kulkijat – Naisia metsissä, soilla ja tuntureilla (Jenni Räinä, Like 2021)
» Metsä minussa (Heikki Willamo, Parvs 2020)
172
. 
RAPORTIT JA OPPAAT
» WWF:n Metsävaikuttamisopas (Ari Aalto, Keijo
Savola, Panu Kunttu, Joonas Fritze, 2020).
Luettavissa netissä.
» Suomen lajien uhanalaisuus – Punainen kirja
2019 (Hyvärinen, E., Juslén, A., Kemppainen, E.,
Uddström, A & Liukko, U-M. (toim.) 2019). Ympäristöministeriö & Suomen ympäristökeskus.
Luettavissa netissä.
» Tutkimustietoon perustuvia suosituksia vastuullisen metsänhoidon kehittämiseksi (Petri Keto-Tokoi,
2018). WWF Suomen raportteja 37. Saatavilla myös
ruotsiksi. Luettavissa netissä.
» WWF:n metsänhoito-opas – metsänhoitoa sinun ja
luonnon ehdoilla (Petri Keto-Tokoi, Lauri Saaristo,
Annukka Valkeapää & Panu Kunttu, 2019). WWF
Suomi. Saatavilla myös ruotsiksi.
Luettavissa netissä.
» Luonnonsuojelijan vaikuttamisopas (Jorma Mäntylä, 2019). Suomen luonnonsuojeluliiton Pirkanmaan
piiri ry. Luettavissa netissä.
173
5 / K äy­tän­nön vinkkejä
DOKUMENTTEJA JA PODCASTEJA
» Metsäpodi: Podcast tämän hetken polttavista metsäkysymyksistä, luonnonsuojelun taustoista ja aktivismista. (Toimittanut Juuso Janhunen, Greenpeace
2021). Kuunneltavissa Spotifyssä.
» Tiedetrippi: Vihreän kullan kimallus osa 1 – Avohakkuista tuli maan tapa ja Vihreän kullan kimallus osa
2 – Puupeltojen luvattu maa (Henry Tikkanen, Yle
2020). Kuunneltavissa Yle Areenassa: osa 1 & osa 2.
» BIOS Metsäpodcast: Metsäsektorin ekologinen siirtymä. Kuunneltavissa SoundCloudissa.
» Ikimetsä -dokumentti (Leena Paavonen, 1980).
Katsottavissa Yle Areenassa.
» Suomalaiset ikimetsät -dokumentti (Jari Salonen,
2020). Katsottavissa Yle Areenassa.
» More of everything -dokumentti (Protect the Forest
& Greenpeace Nordic, 2021). Kertoo Ruotsin metsätaloudesta, mutta suurelta osin kaikki pätee Suomeenkin. Katsottavissa Youtubessa.
SOSIAALISEN MEDIAN TILEJÄ JA
NETTISIVUJA
» Metsaryhma (Instagram)
» Llmetsaryhma (Twitter)
» Greenpeacesuomi (Instagram, Tiktok ja Twitter)
» Kaadetaankaava (Instagram)
» Finnishnatureleague (Instagram)
174
. 
LAPSILLE
» Metsämuistikirja (Johanna Venho & Sanna Pelliccioni, Teos 2022)
» Metsäretki: lasten kanssa luontoon (Talvikki Lyytinen, Karttakeskus 2020)
» Lapsen oma metsäkirja (Titta Kuisma & Laila Nevakivi, Minerva 2020) ja Lapsen oma luontokirja (Suvi
Vehmanen ja Laila Nevakivi, Minerva 2007). Sarjasta löytyvät myös petokirja, lintukirja, talvikirja,
luontoretki, väriseikkailu ja ötökkäkirja.
» Riemukas metsäretki -runokirja (Tittamari Marttinen, Kustannus-Mäkelä 2015)
» Metsän tarina -elokuva (Ville Suhonen, Kim Saarniluoto, 2012) sekä samanniminen kirja (Mikko Pöllänen, Hannu Siitonen ja Ville Suhonen, Maahenki
2013)
175
5 / K äy­tän­nön vinkkejä
Ennen yleinen, nykyään erittäin uhanalainen vanhojen metsiemme lintu
hömötiainen. Kuva: Jukka Eskelinen.

Jorma mäntylä
pekka tuuri
Suomen Luonto -lehteä julkaisee Suomen luonnonsuojeluliitto. Tilaamalla tuet luonnonsuojelutyötä.
Hauki jos mikä on tuttu kala.
Vihreät kupeet keltaisine
juovineen kätkevät saalista
vaanivan hauen vesikasvien
joukkoon. Kun pikkukala ui
hauen ulottuville, se syöksyy
esiin piilostaan. Lähti kuin
hauki rannasta -sanonta
kuvaa osuvasti eväkkään
torpedomaista nopeutta.
Tiesitkö, että hauki voi elää
yli 30-vuotiaaksi?
10 vuodenaikaa suomen luonnossa
t! yaa n
a
T
3 numer
il
o
, 0 €15 9 €),50m. 28
.fi/
r
o
(no
uont .suomenl
aus
www
lehtitil
haLämpenevä i
ulmas
rto ko
aettelee n
saalia j
ara muuta p
kohjo
tista lu
i
o
sntoa.
teema
Ar
-
n
ktis
u m e r o
Tykky-Suomessa
luontoväen
hiihtokohteet
Tutkimassa SarviSuomessa valaSta
tunturipöllö
Säilyvätkö
paljakan
kaSvit?
2 Irtonumero 9,50 € 21.2.2019
SUOMEN LUONTO 2 | 2019 pOhjOiNEN MUUTOkSESSa . MEriLiNNUT. TUNdraN kaSviT. SarvivaLaS. TUNTUripöLLö. SUOMEN NaaLiT. pOhjOiSEN hiihTOkOhTEET. yMpäriSTökUvakiSa. jyväSkyLäN yLiSTö.
Jorma Mäntylä
LuonnonsuojeLijan vaikuttamisopas
SiSältö
1. JOHDANTO: PÄÄTTÄJÄT JA PÄÄTÖKSENTEKO ..............................................................................................5
2. VIREILLETULO..................................................................................................................................................10
3. VALMISTELU .....................................................................................................................................................15
4. PÄÄTÖKSENTEKO.............................................................................................................................................20
5. TIEDOKSIANTO.................................................................................................................................................23
6. TÄYTÄNTÖÖNPANO.........................................................................................................................................26
7. SEURANTA.........................................................................................................................................................27
Kirjoittaja ja valokuvat: Jorma Mäntylä ©
Kuvitukset: Seppo Leinonen ©
Taitto: Niina Riikka Ylönen
Julkaisija: Suomen luonnonsuojeluliiton Pirkanmaan piiri ry.
Painopaikka: Oriveden Kirjapaino Oy, Orivesi 2019
ISBN 978-952-9693-80-1 (painettu)
ISBN 978-952-9693-81-8 (verkkojulkaisu)
Eräs metsäammattilainen totesi aikoinaan metsätaloustahojen sisäisessä tapaamisessa EteläSuomen metsiensuojelusta näin: ”Suojelurajausten tekoa kannattaa välttää, koska sen jälkeen
ennuste on huono.” Niinpä. Juuri tästä syystä luonnonsuojelijoiden kannattaa tehdä suojelualoitteita. Kun aloitteen ja siihen liittyvän karttarajauksen tekee, asia alkaa monesti elää
omaa elämäänsä, ja suojelukin saattaa joskus toteutua.
– Ympäristöaktivistin muistiinpano.
1. joHDanto: pÄÄttÄjÄt ja pÄÄtÖksenteko
Miten päätöksentekoon voi vaikuttaa? Tätä
kysyy ympäristönsuojelusta kiinnostunut ja
moni muukin. Hallinnon byrokratia vaikuttaa
niin voimakkaalta ja itseohjautuvalta, että
tuntuu kuin siihen ei pystyisi vaikuttamaan.
Lehdistökeskustelussa nousee usein esiin
argumentti, että vaikuttamaan pystyvät vain
ne, joilla on jo ennestään valtaa ja rahaa.
Tämän lähinnä ympäristöväelle suunnatun
pikku oppaan tavoite on osoittaa, että vaikuttaminen on mahdollista. Se ei välttämättä aina
ole helppoa, mutta silti arvioimalla pienetkin
resurssit oikein, voi silti saada aikaan tuloksia.
Suomi on demokratia, johon kuuluu hallinnon
julkisuus ja kansalaisten kuuleminen päätöksenteon eri vaiheissa. Lain mukaan kansalaiset ja järjestöt ovat tasa-arvoisia antaessaan
lausuntoja ja muistutuksia päätöksenteossa.
Lehdistössä on keskusteltu paljon siitä, miten
tasa-arvo käytännössä toteutuu, kun vaikuttavien tahojen resurssit ovat niin erilaisia.
Kahdessa suuressa vallankäytön keskuksessa Washingtonissa ja Brysselissä toimii
tuhansia lobbareita, jotka haluavat vaikuttaa
tulevan lainsäädännön sisältöön. Yhdysvaltojen kongressin ja edustajainhuoneen kansanedustajiin ja senaattoreihin pyrkii vaikuttamaan 35 000 ammattitiedottajaa ja lobbaria.
Euroopan unionin toimielimiä ja virkamiehiä
piirittää 30 000 tiedottajaa ja mielipidevaikuttajaa. EU:n komissiossa on saman verran
virkamiehiä. Lobbareiden kirjo on laaja: konsulttitoimistojen ohella vaikuttajaviestinnän
palveluita tarjoavat yritykset, ammattiliitot ja
Luonnonsuojelijan vaikuttamisopas 5
kansalaisjärjestöt. Suurimpia toimijoita ovat
muun muassa teknologia-, tupakka- ja lääketeollisuus (Aamulehti 17.1.2017).
Suomen eduskunnassa oli yhden vuoden
aikana toukokuusta 2016 huhtikuuhun 2017
peräti 25 000 ilmoitettua käyntiä, joissa on
tavattu kansanedustajia tai muita talossa työskenteleviä henkilöitä. Ylen MOT-ohjelman
mukaan 180 henkilöä kävi siellä yli kymmenen
kertaa (Yle 13.10.2017). Heistä suurin osa
edusti teollisuutta ja elinkeinoelämää, kuten
Finanssialan keskusliitto, Suomen kuljetusalan
liitto SKAL, Sitra, Fennovoima, kemianteollisuus ja Suomen yrittäjät. Mutta listalla olivat
myös SAK, OAJ, Kepa, Sadankomitea, Kuntaliitto ja Suomen luonnonsuojeluliitto SLL.
Ammattivaikuttajien eli lobbareiden toiminta
perustuu kokemukseen ja tutkimukseen. On
havaittu, että tehokkaimmin voi vaikuttaa
päätöksentekoprosessin alussa eli valmisteluvaiheessa. Pitkällisen valmistelun tuloksena
syntyvä esitys on jo puolivalmis päätös. Prosessin loppuvaiheessa siihen voi vaikuttaa
vähemmän.
Useimmissa maissa on voimassa Suomen
hallintolain kaltainen laki, joka säätelee julkista päätöksentekoprosessia. Se on esitetty
seuraavassa kaaviossa:
Kuvio 1. Päätöksenteko Suomessa.
1
VIREILLETULO
3
PÄÄTÖKSENTEKO
4
TIEDOKSIANTO
5
TÄYTÄNTÖÖNPANO
6
SEURANTA
2
VALMISTELU
Päätöksentekoprosessi on viisivaiheinen alkaen vireilletulosta
ja päättyen täytäntöönpanoon. Kuudenneksi vaiheeksi on tässä
julkaisussa lisätty ruotsalaisen käytännön mukaisesti päätösten
seuranta. Sillä on merkitystä nimenomaan ympäristöasioissa.
6 Luonnonsuojelijan vaikuttamisopas
PÄÄTÖKSENTEON VAIHE VAIKUTETTAVA TAHO
• valtuutettu
• virkamies Aloite ja vireillepano
• kuntalainen
• media
• ympäristöstä vastaava
Virkamiesvalmistelu virkamies
• media
• ympäristölautakunta
 tai sen tehtäviä hoitava Luottamustoimivalmistelu
 lautakunta (+ päättäminen)
• media
• kunnanhallitus Päätösvalmistelu valtuustolle
• media
• valtuusto Lopullinen päätös • media
• kunnanhallitus
Toimeenpano • virkamiehet
• media
KUNNAN PÄÄTÖKSET OVAT LÄHIMPÄNÄ
Ylivoimaisesti suurin osa ympäristöön liittyvästä päätöksenteosta tapahtuu kunnissa. Niillä
on perustuslaissa säädetty itsehallinto, jonka
yksi kulmakivi on kaavoitusvalta. Kunnat päättävät mitä saa rakentaa ja mihin sekä myöntävät rakennus- ja ympäristölupia. Kunnat
ovat julkisia viranomaisia. Siksi niitä koskevat
Kuvio 2. Kunnallisen päätöksenteon vaiheet ja vaikuttaminen.
hallintolaki 2003/434 sekä kuntalaki 2015/410.
Kuntien etujärjestö Kuntaliitto antaa jäsenilleen neuvontaa päätöksentekoa varten.
Seuraava kuvio esittää kunnallisen päätöksenteon nykyisen kuntalain mukaisesti.
Luonnonsuojelijan vaikuttamisopas 7
Valtuusto on lain mukaan ylin päätöksentekoelin. Se vastaa kunnan toiminnasta ja
taloudesta sekä nimittää jäsenet kunnan toimielimiin ja valvoo niiden lain- ja tarkoituksenmukaisuutta. Se järjestää kunnan hallinnon ja käyttää kunnan taloudellista valtaa
sekä ilmaisee sen mielipiteen. Vaikuttamista on myös se, että valtuustossa on eri
puolueissa mahdollisimman paljon ympäristömyönteisiä valtuutettuja.
Lautakunnat ovat kunnallisia valmistelu- ja
asiantuntijaelimiä. Ne valmistelevat asioita
kunnanhallitukselle, mutta niillä on myös itsenäistä päätösvaltaa. Varsinkin isoissa kunnissa
niille delegoidaan valtaa ja vain isot periaatteelliset asiat jätetään valtuustolle. Lautakuntia on yleensä useita, esimerkkeinä ympäristölautakunta, sosiaalilautakunta ja tekninen
lautakunta. Monissa kunnissa ympäristöasiat
on keskitetty johonkin toiseen lautakuntaan.
Kunnanvaltuusto päättää lautakuntien lukumäärän ja nimittää niiden jäsenet. Lautakunnan jäsenen ei tarvitse olla valtuutettu.
Päätöksentekoon vaikuttamista on, että ympäristölautakunnassa tai sen tehtäviä hoitavassa
lautakunnassa on mahdollisimman asiantuntevia ympäristömyönteisiä jäseniä.
Kunnanhallitus valmistelee valtuustolle esiteltävät asiat ja vastaa kunnan hallinnosta ja
taloudesta. Se valvoo kunnan etua, edustaa
kuntaa ja käyttää sen puhevaltaa. Kaupungissa
se on nimeltään kaupunginhallitus.
MAAKUNTA
Kunnat eivät ole ainoita ympäristöön vaikuttavia päätöksentekijöitä. Suomessa on 18
maakuntaa ja lisäksi Ahvenanmaa, jotka laativat koko maakuntaa koskevia maakuntakaavoja. Kunnat ovat kaavoituksessa yhteistyössä
maakuntaliittojen kanssa. Maakuntakaavojen
laadinnassa ja kuntien kaavoituksessa otetaan
huomioon valtakunnalliset alueidenkäyttötavoitteet. Niistä puolestaan päättää valtionneuvosto, joka samalla ottaa huomioon Suomen kansainväliset sopimukset.
Tavalliselle SLL:n paikallisyhdistykselle tärkeimpiä ovat maakuntakaavat. Yhdistyksillä
on valmisteluvaiheessa niihin lausunnonanto-oikeus. Maakuntakaavat ovat yleensä
voimassa 25 vuotta. Ne ovat yleispiirteisiä
ja ohjaavat kuntien tarkempaa yleis- ja asemakaavoitusta sekä viranomaisten muuta
alueiden käytön suunnittelua. Kaavoitusta laadittaessa keskeinen vaikuttamiskeino on lausuntojen tekeminen. Jos jollekin alueelle merkitään kaavassa vaikkapa
teknistä huoltoa, sitä on melkoisen turha
yrittää esittää suojeltavaksi. Ja päinvastoin,
jos jokin alue on maakuntakaavassa merkitty suojeltavaksi, sen muuttaminen teolliseen rakentamiseen on vaikeaa.
VALTION YMPÄRISTÖHALLINTO
Kuntien ja maakuntien lisäksi ympäristöön
vaikuttavia päätöksiä tehdään Elinkeino-, liikenne- ja ympäristökeskuksissa eli Ely-keskuksissa, aluehallintovirastoissa sekä Liikennevirastossa ja Tukesissa. Ely-keskuksia on
Suomessa 15. Niiden rajat poikkeavat joissakin kohdin 18 maakunnasta, joten ympäristövaikuttajan on hyvä selvittää minkä Ely-keskuksen alueelle sijoittuu. Ely-keskukset tekevät
päätöksiä ympäristönsuojelusta, alueiden
käytön ja rakentamisen ohjauksesta, luonnonsuojelusta, ympäristön tilan seurannasta,
vesivarojen käytöstä ja hoidosta sekä tiehankkeista, liikenteen lupa-asioista, liikenneturvallisuudesta ja joukkoliikenteestä. Ely-keskuksilla on myös valitusoikeus. Ely-keskukset
valvovat, että kuntien kaavoituksessa, rakentamisessa ja muussa alueiden käytössä otetaan
huomioon vaikutuksiltaan valtakunnalliset ja
merkittävät maakunnalliset asiat.
Aluehallintovirastoja on Suomessa kuusi,
lisäksi Ahvenanmaalla toimii valtionvirasto.
Avien rajat poikkeavat maakuntien ja elyjen
8 Luonnonsuojelijan vaikuttamisopas
rajoista. Avit päättävät elintarviketurvallisuuden ohjauksesta ja valvonnasta sekä
ympäristönsuojelu- ja vesilain mukaisista
lupa- ja korvausasioista. Suuret vesitaloushankkeet ovat merkittävin avien päätösvaltaan kuuluva asia.
Liikenneviraston tehtävä on vastata Suomen
tie- ja rataverkosta sekä vesiväylistä. Isoilla
liikennehankkeilla on huomattavia ympäristövaikutuksia. Tien laajentaminen moottoritieksi
saattaa vaatia kallioleikkauksia, täyttömaata
tai soraharjun läpi menemistä, ja tiesuunnitelma saattaa koskea luonnonsuojelualuetta.
Merkittävä ympäristövaikuttaja on myös
Turvallisuus- ja kemikaalivirasto Tukes. Se
toimii kaivoslain mukaisena lupa- ja valvontaviranomaisena eli kaivosviranomaisena. Tukes
ratkaisee kaivoslain mukaisia oikeuksia koskevat hakemukset, ylläpitää kaivosrekisteriä
ja myöntää mineraalioikeuksiin ja kaivostoiminnan turvallisuuteen liittyviä lupia.
Ympäristöasioissa vaikuttaa myös Euroopan
unioni. Sen ympäristöpäätöksiin vaikuttaminen, eli käytännössä lobbaaminen, on
yleensä valtakunnallisten järjestöjen ja europarlamentaarikkojen tehtävä. SLL:n jäsen
tai perusjärjestö on Suomessa hyvin harvoin
EU:n kanssa tekemisissä. Unionin tiivistyessä joudutaan kuitenkin miettimään
suhdetta siihen, ja paljonko EU:lle halutaan
antaa valtaa Suomen luonnosta.
TIETO ON VALTAA – SEURANTA TÄRKEÄ
Jos luonnonsuojeluyhdistys ja sen jäsenet
haluavat vaikuttaa päätöksentekoon alusta
alkaen tehokkaasti, ensimmäinen vaatimus
on päätöksenteon seuraaminen. Kuntalaki ja
hallintolaki edellyttävät viranomaisia huolehtimaan, että asioiden valmistelusta annetaan
riittävästi tietoja lehdissä ja yleisessä tietoverkossa. Viestinnässä on käytettävä selkeää
ja ymmärrettävää kieltä ja otettava huomioon
kunnan eri asukasryhmien tarpeet.
Paikallisyhdistyksessä on syytä seurata maakunnan sanomalehtiä sekä kuntien, maakunnan, elyn, avin, Liikenneviraston ja
Tukesin verkkosivuja sekä sähköisiä ilmoitustauluja. Tavanomainen lausuntojen ja muistutusten jättöaika on 30 vuorokautta. Jos luetaan lehtien viralliset ilmoitukset ja pari kertaa kuukaudessa käydään katsomassa strategiset verkkosivut ja sähköiset ilmoitustaulut,
voi välttää pahimman vahingon, eli lausumatta
jättämisen kuulemisaikana.
Vaikuttamisessa ei päde vanha sananlasku
”vaikeneminen on kultaa”. Hallintolain henki
on ahtaasti tulkiten, että vaikeneminen on
hyväksymisen merkki. Jos henkilö tai yhdistys
eivät sano, lausu, muistuta tai esitä mielipidettä silloin kun päätöksenteon valmistelussa
on kuulemisen vaihe, viranomainen voi tulkita sen hyväksymiseksi – oli moottoritiestä,
padosta tai kaivoksesta mitä ympäristövaikutuksia tahansa.
Moni pitkään ympäristöliikkeessä mukana
ollut on varmaan huomannut, että suomalainen demokratia on pikku hiljaa kehittynyt. Harvinaisia poikkeuksia ovat nykyään
tapaukset, että ympäristöä pilaavasta hankkeesta yritetään tiedottaa mahdollisimman
vähän, ettei kukaan vain huomaisi muistuttaa
ja lausua mielipidettä. Vielä 1990-luvulla
isoista maa-aineksen otoista saatettiin kuuluttaa vain pienellä lappusella kunnan virallisella ilmoitustaululla loma-aikaan heinäkuussa. Nykyään tällainen menettely rikkoisi
kuntalain 2015/410 29 § tiedottamisvelvollisuutta sekä kansainvälistä Århusin sopimusta, jonka eduskunta hyväksyi vuonna
2004. Allekirjoittajamaat takaavat siinä kansalaisilleen oikeuden saada tietoa ja osallistua päätöksentekoon, vireillepanoon ja
muutoksenhakuun myös ympäristöasioissa.
Luonnonsuojelijan vaikuttamisopas 9
Jos kunnassa on luonnonarvoiltaan arvokas
alue, joka pitäisi suojella ja säilyttää mahdollisimman luonnontilaisena, ei siis ole järkevää
jäädä odottamaan, että joku tekee jotain.
Parasta on tehdä aloite suojelusta ja hankkia
sille mahdollisimman laaja kannatus.
Suojelupäätökset perustuvat tutkimuksiin ja
luontoselvityksiin. Siksi suojeltavan alueen
arvoja kannattaa dokumentoida: kuvata, kerätä
havaintoja, kirjoittaa ja viedä muita sinne retkelle. Onko siellä harvinaisia kasveja, eläimiä
tai geologisesti arvokkaita muodostumia? Näin
luonnoltaan arvokkaasta alueesta tulee muillekin tärkeä. Jos se pääsee ajan mittaan erilai2. viReiLLetuLo
Suomen luonnonsuojeluliiton aktivisti totesi
kysyttäessä, että liian myöhäinen herääminen on syy monien ympäristökamppailujen
tappioihin:
Vaikka asiaan yrittäisi puuttua jo lausuntovaiheessa, prosessi on silti jo käynnissä ja oma
toiminta jää reaktiiviseksi. Tietenkään ei ole mahdollista varautua proaktiivisesti kaikkeen, mutta
luonnonsuojelullisesti arvokkaista alueista kannattaisi aina tehdä suojelualoite, eikä olla passiivinen ja toivoa, että alueeseen ei missään vaiheessa kohdistu hankkeita. Kun kohdistuu ja
asiaan ottaa kantaa, on jo menettänyt mahdollisuuden olla aloitteellinen ja joutuu vain
reagoimaan esille nousseeseen kuraan...
10 Luonnonsuojelijan vaikuttamisopas
siin suojelukartoituksiin, kaavoihin tai tulee
muuten kuuluisaksi, sinne on erilaisten tuhohankkeiden vaikeampi tulla. Jos ja kun tehdään suojelualoitetta, sen tueksi on dokumentteja ja perusteltua tietoa.
Esimerkki onnistuneesta proaktiivisesta suojelutoiminnasta oli itsenäisyyden juhlavuonna toteutettu kampanja
Luontolahjani satavuotiaalle. Hankkeessa
oli mukana kymmeniä julkishallinnon,
kansalaisjärjestöjen ja talouselämän
edustajia, jotka halusivat profiloitua
ympäristöarvoja kunnioittavina toimijoina. Tavoitteena oli saada jokaiseen
Suomen 18 maakuntaan vähintään 100
hehtaaria uusia, maanomistajan omistukseen jääviä, pysyvästi suojeltuja luonnonsuojelualueita.
Tavoite ylittyi yli nelinkertaisesti. Yhteenvedossa toukokuussa 2018, todettiin, että
suojeltuja alueita oli yli 8 000 hehtaaria,
mikä jakautui melko tasan kuntien ja
yksityisten toimijoiden kesken.
Toinen esimerkki aloitteen vaikutuksesta
on Helsingin kaupunginvaltuuston päätös
14.2.2018 Vantaan Energian turveinvestoinneista. Äänin 48–34 valtuusto päätti,
että Helsinki ei halua turvetta käytettävän
polttoaineena Martinlaakson voimalassa.
Luonnonsuojelijan vaikuttamisopas 11
HYVIN SUUNNITELTU ON PUOLIKSI TEHTY
Olipa SLL:n paikallisyhdistyksen tai jäsenen
toiminta proaktiivista tai reaktiivista, kannattaa toiminnan alkaessa laatia vaikuttamissuunnitelma. Sen ei tarvitse olla laaja tieteellinen tutkimus. Erilaisia tiedotus- ja vaikutusoppaita on kirjastoissa valmiina, vaikkakin
niistä suurin osa on suunnattu yritysten ja
liike-elämän tarpeisiin. Ne kaikki painottavat
suunnitelmallista vaikuttamista. Oleellista on,
että suunnitelma kattaa päätöksentekoprosessista mahdollisimman monta vaihetta: kuka
tekee mitä ja missä vaiheessa, miten informoidaan muita järjestöjä ja mediaa, käytetäänkö
nettiä, somea jne.?
Tällöin on hyvä arvioida voimavarat, työn
ja vallan jako sekä viestinnän rakenteisuus.
Suunnittelussa kannattaa tehdä itselle päätöksenteon tiekartta. Päätöspolun kartoittaminen auttaa, olipa kyse omasta aloitteesta tai
vastustettavasta hankkeesta: mitä päätöksiä
asia tarvitsee? Kuka päättää, mitä, missä ja
milloin? Milloin asiasta täytyy lausua, milloin mahdollisesti valittaa? Näin voi pohtia
kehen pitää olla yhteydessä missäkin vaiheessa. Yhdistyksellä on monia vaikutusmahdollisuuksia, koska hankkeet tarvitsevat
usein monia päätöksiä. Virallisten lupien
lisäksi tarvitaan yleensä kaava, rahoitusta ja
yrityksen oma päätös, johon voi liittyä
myös imagokysymyksiä. Vaikka joku hanke
olisi lain mukaan mahdollinen, se voi kaatua
rahoittajien tai yhtiön itsensä todettua, että
hanke on huonoa mainosta firmalle.
Ympäristöalan järjestöt ovat hyvin erilaisia.
Pienemmissä kunnissa voi olla ”yhden naisen
tai miehen” yhdistyksiä tai muutamien kymmenien tai satojen jäsenten yhdistyksiä, kun
isojen kaupunkien luonnonsuojeluyhdistyksissä voi olla tuhansia jäseniä. Kullakin kunnalla ja alueella on omat erityispiirteensä, ja
kuntien ylimmän päätöksentekoelimen valtuuston kokoonpano voi vaihdella suuresti.
Monissa kunnissa päätöksenteolla on taipumus klikkiytyä. Muodostuu hyväveli-verkostoja, joissa asiat sovitaan, ja valtuusto sekä
lautakunnat lähinnä siunaavat jo tehdyt päätökset. Näiden verkostojen tietäminen ja tunteminen edesauttaa vaikutusmahdollisuuksia.
Järjestöjen ja henkilöiden erojen takia myös
vaikuttajien taloudelliset resurssit eroavat.
Valitettavasti ympäristöjärjestöt eivät ole kaikkein varakkaimpia. Sen sijaan suurilla yrityksillä on isommat resurssit ja ne voivat käyttää
apunaan konsultteja, asianajajia ja viestintätoimistoja. Tätä eroa voi tasoittaa arvioimalla
päätöksentekoprosessin alussa resurssit mahdollisimman tarkoin. Vähäiset voimat kannattaa keskittää ratkaiseviin päättäjiin.
Pienissä yhdistyksissä aloitteet ja muistutukset
kasautuvat yhden tai muutaman ihmisen harteille. Isommissa yhdistyksissä on enemmän
voimavaroja ja työtä voidaan jakaa. Kussakin
päätöksenteon vaiheessa vaikuttaja saattaa
tuntea valmistelevan virkamiehen tai lauta12 Luonnonsuojelijan vaikuttamisopas
kunnan jäsenen, ja vaikuttaja voi olla muualtakin kuin omasta yhdistyksestä. Hän voi olla
valtuutettu, jonkin puolueen jäsen, maanomistaja, asukas- tai kyläyhdistyksen toimija.
Mitä tahansa aloitetta tai muistutusta tehdessä on hyvä liittoutua ja koota enemmän
voimaa esityksen tueksi. Yhdessä myötämielisten kanssa voi myös tasoittaa päätöksentekoon vaikuttavien mahdollisesti hyvin erilaisia resursseja. Kun monet ihmiset ja järjestöt pyrkivät vaikuttamaan päätöksenteon eri
vaiheissa tämä osoittaa, että asialla on monia
tahoja ja esityksellä on laaja kannatus. Viranomaisen on sellaista vaikea torjua, mutta
yksittäisen ”ammattivalittajan” esitykset päätyvät helpommin Ö-mappiin.
ALOITTEELLISUUS
Aloitteen tekijän tai lausunnon antajan
maine ja häneen tai järjestöön liittyvät
mielikuvat vaikuttavat voimakkaasti niin
esitteleviin virkamiehiin kuin päätöksiä
tekeviin luottamushenkilöihin. Siksi on hyvä
harkita kuka tai mikä järjestö esiintyy
ensimmäisenä aloitteen tekijänä. Muita toimijoita voi tulla mukaan päätöksenteon myöhemmissä vaiheissa.
Nykyisen kuntalain 23 § mukaan kuntalaisaloitteen voi tehdä kunnan asukas sekä
kunnassa toimiva yhteisö tai säätiö. Täten
rekisteröity luonnonsuojeluyhdistys, jonka
kotipaikka on kunnassa, on erinomainen
aloitteen tekijä. Aloitteen tekijälle on ilmoitettava sen johdosta suoritetut toimenpiteet. Vastaus voi olla myös kielteinen, eli se
ei johda toimenpiteisiin. Jos aloitteen tekijöinä on vähintään kaksi prosenttia kunnan
asukkaista, asia on otettava käsiteltäväksi
kuuden kuukauden kuluessa asian vireilletulosta. Lisäksi neljä prosenttia kunnan 15
vuotta täyttäneistä asukkaista voi tehdä
kunnalle aloitteen kunnallisen kansanäänestyksen järjestämisestä. Kuntalain
mukaan valtuuston tietoon on saatettava
vähintään kerran vuodessa sen toimivaltaan kuuluvissa asioissa tehdyt aloitteet
ja niiden johdosta suoritetut toimenpiteet.
Jos aloitteen tekijä on yksityishenkilö tai järjestö, aloite lähetetään kunnan kirjaamoon,
mistä se toimitetaan viranomaisen valmisteltavaksi. Useimpien kuntien kirjaamot ottavat
asiakirjat vastaan sähköpostitse. Kaikkein helpoimmin aloitteen voi tehdä verkkopalvelussa:
www.kuntalaisaloite.fi.
Suurin osa Suomen kunnista on mukana verkkopalvelussa. Kuntaliiton aloitekysely 2014
osoitti, että Suomessa tehtiin keskimäärin
seitsemän aloitetta per kunta vuodessa. Määrä
vaihteli 0–126. Pienimmissä alle 5 000 asukkaan kunnissa tehtiin keskimäärin yksi aloite
vuodessa ja suurimmissa, yli 100 000 asukkaan
kaupungeissa 40–47 aloitetta vuodessa. Kuntaliiton kyselyn mukaan ympäristöaloitteita
tehtiin huomattavan vähän. Suurin osa aloitteista koski kuntien teknisiä palveluja.
Valtakunnallisissa asioissa on mahdollista
tehdä kansalaisaloitteita. Ne tulevat eduskunnan käsittelyyn, jos kannattajia on vähintään 50 000. Aloitteeseen voi koota allekirjoituksia perinteisesti lomakkein tai verkossa osoitteessa: www.kansalaisaloite.fi.
Keväällä 2018 kaikkiaan 23 aloitetta oli ylittänyt 50 000 kannattajan rajan ja toimitettu
eduskuntaan. Ensimmäinen oli Turkistarhaton Suomi -aloite turkistarhauksen kieltämiseksi Suomessa. Se hylättiin eduskunnassa
2013 äänin 146–36. Ympäristöjärjestöjen aloite
Avohakkuut historiaan ylitti 50 000 kannattajan rajan elokuussa 2018.
Luonnonsuojelijan vaikuttamisopas 13
Kansalais- ja kuntalaisaloitteita kevyempi
keino saada lisää painoarvoa aloitteelle tai
muistutukselle on adressi. Jos siihen onnistuu
kokoamaan paljon allekirjoituksia, se tukee
hyvin aloitetta. Adressiin voi koota nimiä
perinteisin lomakkein sekä helpommin myös
verkkosivulla: www.adressit.com.
Adresseja on käytetty toisinaan ympäristöaloitteiden tukena, mutta ne sopinevat
paremmin reaktiiviseen kuin proaktiiviseen
toimintaan.
Vaikuttamissuunnitelmaa tehtäessä oleellista
on sisällyttää siihen viestinnän rakenteisuus.
Missä vaiheessa ja milloin pyritään vaikuttamaan julkisuuden avulla? Vai onko parempi
hoitaa ympäristöasia hiljaisemmin pyrkimällä
vaikuttamaan muutamaan virkamieheen ja
poliitikkoon, jotka eivät ehkä pidä julkisesta
keskustelusta? Internetin ja sosiaalisen median
aikakaudella julkisuuden kynnys on laskenut.
Voi toisinaan olla parempi vaikuttaa muutoin kuin julkisuuden avulla. Huono lehtikirjoitus, jossa on asiavirheitä ja syyllistävä tyyli,
voi olla ympäristöhankkeelle haitaksi.
Jos asia on iso ja koskettaa laajasti alueen
asukkaita ja talouselämää, kuten suojelualueen
perustaminen, hallittu julkisuuden käyttö
yleensä edistää päätöksentekoa. Hyvään tiedotukseen kuuluu kampanjasuunnitelma,
josta tulisi ilmetä viestin pääsisältö ja tavoitteet konkreettisesti ilmaistuna, valita kohderyhmät, ajoittaa viestit oikeaan aikaan,
arvioida resurssit ja odotettavissa olevat
häiriötekijät, kuten kilpaileva tai vastatiedotus.
Tiedotusta ei pidä jättää yhden toimijan
varaan. Jos ja kun esimerkiksi suojelualoitteessa on mukana erilaisia henkilöitä ja
järjestöjä, kunkin kannattaa esiintyä vuorollaan päätöksenteon eri vaiheissa. Näin käy
ilmi, että aloitteella on laaja ja monipuolinen
kannatus, eikä se ole vain ”viherpiipertäjien”
haihattelua.
Aloitteissa ja suunnittelussa on tarjolla
monenlaisia vaihtoehtoja. Niitä punnittaessa
arvioidaan resursseja suhteessa hankkeen
ympäristöarvoihin. Pienemmissä kunnissa ja
vähäisemmissä hankkeissa tehdään se mihin
voimavarat riittävät. Isommissa projekteissa
laitetaan kaikki voimat peliin ja kutsutaan
apujoukkoja piiri- ja maakuntatasolta. Voimat
kannattaa keskittää. Ylimitoitettu vaikutussuunnitelma saattaa näännyttää ihmisiä ja
järjestöjä niin, että mikään ei tule tehtyä
kunnolla. Toisaalta oikein kohdistettu tietoisku oikeaan paikkaan voi tuottaa halutun
tuloksen vähäisinkin voimavaroin.
14 Luonnonsuojelijan vaikuttamisopas
3. vaLmisteLu
Kun aloite tai hakemus on tullut viranomaiselle, virkamiehet ja kunnanhallitus valmistelevat päätösesityksen kunnan ylimmän
päätöksentekoelimen valtuuston hyväksyttäväksi. Suurin osa kunnanhallituksen esityksistä menee sellaisenaan läpi valtuustoissa.
Äänestykset ja kunnanhallituksen esitysten
kaatuminen ovat poikkeuksia. Kunnanhallituksella tulee olla valtuuston luottamus, ja
siksi kunnanhallituksen erottaminen on erittäin harvinaista Suomessa. Valtiollisella tasolla
hallituksella on yleensä parlamentin enemmistön tuki, mikä varmistaa lakien läpimenon
kansanedustuslaitoksessa.
Tämän tietävät vaikuttajat ja lobbarit, ja tämä
pätee myös ympäristöasioissa. Siksi vaikutusyritykset keskitetään valmisteluvaiheeseen.
Päätösesityksen sisältö ja muoto perusteluineen vaikuttavat läpimenoon.
Päätösesitystä valmisteltaessa viranomainen
noudattaa lakeja. Ympäristöasioissa tärkeimmät ovat luonnonsuojelulaki 1996/1096,
ympäristönsuojelulaki 2014/527, vesilaki
2011/587, laki ympäristövaikutusten arviointimenettelystä 2017/252, maankäyttö- ja rakennuslaki 1999/132, kuntalaki 2015/410, hallintolaki 2003/434, sekä julkisuuslaki 1999/621.
Lait sisältävät aina enemmän tai vähemmän
harkintavaltaa. Eniten tarkoituksenmukaisuus
harkintaa kunta voi käyttää kaavoituksessa,
vähiten ympäristöluvissa, jotka ovat pelkkää
oikeusharkintaa. Kun jokin aloite tai hakemus
tulee kuntaan, viranomainen harkitsee voidaanko esitys hylätä tai hyväksyä tietyin
lupaehdoin lakien sallimissa rajoissa. Lopullisen vastuun harkinnasta kantaa ylin päätöksentekijä valtuusto.
Luonnonsuojelijan vaikuttamisopas 15
Suomi on demokratia siinäkin mielessä, että
päätöksenteko on julkista. Uuden kuntalain
29 § toteaa: Kunnan tulee antaa riittävästi
tietoja kunnan järjestämistä palveluista, taloudesta, kunnassa valmistelussa olevista asioista,
niitä koskevista suunnitelmista, asioiden käsittelystä, tehdyistä päätöksistä ja päätösten
vaikutuksista. Kunnan on tiedotettava, millä
tavoin päätösten valmisteluun voi osallistua ja
vaikuttaa.
Asioiden salainen valmistelu ei ole nykyään
mahdollista, ja julkisuuslaki 1999/621 säätää
poikkeukset, joita ympäristöasioissa on
onneksi vähän. Virkamies ei siis voi entisaikojen tapaan enää kieltäytyä antamasta
tietoja käsiteltävästä asiasta ”koska se on
keskeneräinen” tms. Kansalaisilla ja tietenkin myös ympäristöjärjestöillä on mahdollisuus ja oikeus saada tietoa ja vaikuttaa asioihin
niiden valmisteluvaiheessa.
JULKISUUSLAKI EI KOSKE
OSAKEYHTIÖITÄ
Asioiden julkista valmistelua on viime vuosina heikentänyt pyrkimys yhtiöittää ja yksityistää kuntien palveluja. Ympäristönäkökulmasta ongelmallisia ovat yhtiöitetyt sähköja vesilaitokset, jätevesipuhdistamot ja
jätehuolto. Kuntien tiedottamisvelvollisuus ja
julkisuuslaki eivät koske osakeyhtiöitä.
Ne voivat valmistella päätöksensä salassa,
kokouspöytäkirjat ovat salaisia eikä päätöksistä ole valitusoikeutta toisin kuin kunnallisten viranomaisten päätöksistä. Vaikuttaminen näihin yhtiöihin on erittäin vaikeaa.
16 Luonnonsuojelijan vaikuttamisopas
Usein yhtiöittäminen tehdäänkin nimenomaan siksi, että vaikuttaminen yhtiöön
olisi vaikeaa ja vain pieni piiri pääsee pääsee
päättämään asioista. Yhtiöitetyt sähkö- ja vesilaitokset, jätevesipuhdistamot ja jätehuoltoyhtiöt käyttävät kuitenkin merkittävää valtaa.
Ne päättävät esimerkiksi hinnoittelusta, jolla
vaikutetaan ihmisten ympäristökäyttäytymiseen. Tosiasiallisen monopolin oloissa
hinnoittelu on eräänlaisen verotusoikeuden
käyttöä, eikä osakeyhtiöillä saisi olla verotusoikeutta. Kunnat yhtiöittävät koko ajan yhä
enemmän toimintojaan. Helsingin yliopiston
hallinto-oikeuden professori Olli Mäenpää on
siksi esittänyt, että kuntien omistamien osakeyhtiöiden pitäisi kuulua julkisuuslain piiriin,
kuten Ruotsissa on säädetty.
Liikelaitosmalli on kunnan oman hallinnon ja
osakeyhtiön välimuoto. Julkisuuslaki koskee
liikelaitoksia, joten niiden päätöksentekoa ei
voi salata liikesalaisuuteen vedoten.
Lain mukaan kunnan on tiedotettava, millä
tavoin päätösten valmisteluun voi osallistua
ja vaikuttaa. Kun lupahakemus, kaavaluonnos
tai aloite tulee kuultavaksi, on tärkeää kirjoittaa asianosaisen muistutus tai yhdistyksen
mielipide. Se pitää jättää ajoissa luvittajalle,
mutta asiakirjoja voi yleensä täydentää. Lupaa
voi ensisijaisesti vaatia evättäväksi, mutta
usein kannattaa esittää toissijaisesti myös
haittoja ehkäiseviä lupaehtoja (alue, aika,
päästöjen määrä, tarkkailuohjelma jne.). Vastaavasti hyvää aloitetta kannattaa tukea
ja keksiä lisäperusteluja. Tavanomainen kuulemisaika on 30 päivää.
Isommissa hankkeissa, kuten yleiskaavoissa,
järjestetään julkisia kuulemistilaisuuksia, joihin kuka tahansa kuntalainen voi osallistua. Näihin kuulemisiin kannattaa osallistua sen lisäksi, että jätetään kirjallisia muistutuksia ja mielipiteitä. Mitä enemmän lausunnoissa on samansuuntaisia
ympäristönäkemyksiä mukana, sitä todennäköisemmin ne vaikuttavat.
Ympäristöjärjestöjen suurin vaikutusmahdollisuus on epäilemättä kaavoituksessa,
mutta se on samalla vaativa vaikuttamisen
muoto. Kaavoituksessa on kolme virallista
tasoa: maakuntakaava, yleiskaava ja asemakaava. Yksityiskohtaisin on asemakaava, joka
on alisteinen yleiskaavalle. Yleiskaavaa taas
ohjaa maakuntakaava. Kaavoituksessa on
oma muotokielensä ja erityiset karttamerkinnät, joista tulee olla perillä kirjoitettaessa muistutuksia ja lausuntoja. Kaavoituskielen oppiminen ei ole ylivoimaista, ja
kaavojen yhteydessä on selosteosat. Jos jokin
rakennus- tai patohanke tai maa-aineksen
otto on merkitty lainvoimaiseen kaavaan,
on turha jälkeenpäin valittaa. Viranomainen
sanoo, että ”olisitte lausuneet ja muistuttaneet, kun kaavaa valmisteltiin”.
Isoja kaavahankkeita saatetaan valmistella
vuosia, jolloin osallistumis- ja arviointisuunnitelmiin (OAS) voi kuulua useita kuulemisia.
Kangasalan Lamminrahkan kaavaehdotuksia
oli esillä kahdesti. Helsingin itäisen saariston
asemakaavaehdotuksia ja -luonnoksia oli esillä
kolmesti. Tyypillisesti ensimmäinen lausuntokierros tuottaa paljon ristiriitaista palautetta,
jolloin toisessa kuulemisessa on esillä niiden
pohjalta tehtyjä vaihtoehtoja A, B, C ja D.
Näille saatetaan vielä keksiä erilaisia nimiä
kuten ”aurinko”, ”tähdet” jne. Kaavaluonnosten erona on yleensä asumis- ja rakentamistehokkuus. Näiden sovittaminen yhteen luontoarvojen kanssa on kaavoituksen vaikeimpia
asioita.
Pyrittäessä vaikuttamaan valmisteluvaiheessa
valmisteleviin virkamiehiin on hyvä muistaa,
että he ovat varsinkin isoissa kaavaprosesseissa ristiriitaisessa tilanteessa. Paineet eri
tahoilta voivat olla kovia. Rakennusyhtiöt
ja yksityiset maanomistajat saattavat vaatia
mahdollisimman suurta rakennusoikeutta,
kun toisaalta ympäristöväki ja asukkaat vaativat perinnemaiseman ja luonnon säilyttämistä mahdollisimman koskemattomana.
Esittelevä virkamies joutuu tekemään kompLuonnonsuojelijan vaikuttamisopas 17
romissin intressiryhmien välillä, eikä se välttämättä aina ole kaikille mieleen. Toisinaan
taloudelliset ja ympäristö- sekä maisemaarvot saattavat joutua niin ankaraan ristiriitaan, että lopputulosta puidaan hallintooikeuksissa.
LOBBAUS
Tavallisesti hyvin kirjoitettu ja perusteltu
muistutus tai mielipide otetaan huomioon
päätösesityksen valmistelussa. Sitä voi kuitenkin täydentää valmistelun aikana niin kirjallisesti kuin henkilökohtaisesti lähestymällä
esittelevää virkamiestä. Hallintolain 41 § säätää vaikuttamismahdollisuuksien varaamisesta. Viranomaisen tulee varata asianosaiselle mahdollisuus saada tietoja asian käsittelyn lähtökohdista ja tavoitteista sekä lausua
mielipiteensä asiasta.
Tällaista epävirallista lähestymistä kutsutaan
lobbaukseksi (engl. lobby = eteinen, aula, aikaisessa vaiheessa toimiva painostusryhmä).
Valtiollisella ja kansainvälisellä tasolla laajamittainen lobbaus on levinnyt myös kansalliselle ja paikalliselle tasolle. Se on käytössä
myös monessa kunnassa, ja Kuntaliiton
Vallakas -opas jopa neuvoo miten lobbaus tehdään korrektisti:
• Mitä haluan saavuttaa lobbauksella?
• Osaanko tiivistää sanomani
 kolmeen lauseeseen?
• Keitä ovat ne henkilöt tai tahot,
 joihin lobbaukseni tulisi vaikuttaa?
• Millaisella aikataululla asiani käsitellään?
 Milloin minun tulisi lobata ja kenelle?
• Keiden kanssa tekisin yhteistyötä?
• Onko viestini tarpeeksi iskevä
 mediaa varten?
• Onko minulla selkeä suunnitelma
 toiminnastani? Tiedänkö varmasti
 aikatauluni, resurssini ja yhteistyötahoni?
Elisa Juholin määrittelee lobbauksen aloitteelliseksi keskusteluksi ja tiedonvaihdoksi
yhteiskunnallisten päättäjien kanssa tarkoituksena vaikuttaa päätöksentekoon. Se edellyttää kokemusta ja taitoa, mutta tuottaa
usein hyviä tuloksia. Korrekti lobbari on kohtelias ja käyttää hyvää äidinkieltä. Hän ei
lupaa palkintoja tai etuja, mikä olisi lahjontaa, eikä myöskään uhkaile tai pelottele.
Hän ymmärtää esittelevää virkamiestä ja
tarjoaa tälle päätöksenteon pohjaksi tietoa,
jota joku muu taho ei ole tuonut esiin.
Lobbarin vinkit
Ympäristöjärjestöissä kannattaa tapauskohtaisesti miettiä riittävätkö kirjalliset muistutukset ja mielipiteet, vai onko aihetta lobbaukseen. Yleensä varsinkin isot kaavahankkeet
vaativat enemmän kuin kuulemisvaiheessa
sähköpostitse lähetetyn mielipiteen.
Toimiva keino torpata jokin ympäristölle
haitallinen hanke on osoittaa jo valmisteluvaiheen muistutuksessa sen olevan ristiriidassa luonnonsuojelulain 1996/1096
kanssa. Jos hankealueella on luonnonsuojelu- tai Natura 2000 -alueita, ne ovat
vahva peruste alkuperäisen luonnon säilyttämiselle. Jos voimassaolevassa kaavassa on
hankealueella virkistys- tai retkeilyalueita,
maisemallisesti arvokkaita tai muinaismuistoalueita, ei ainakaan maa-aineksen oton
pitäisi onnistua.
Jos kyseessä on iso ympäristöön vaikuttava
hanke eikä asianosaisia ole riittävästi kuultu
tai heille tiedotettu, voi olla perusteltua
vaatia ympäristövaikutusten arviointimenettelyä (YVA). Se koskee mittavaa eläintenpitoa, luonnonvarojen ottoa ja käsittelyä,
metalli-, metsä- ja kemianteollisuutta, energian tuotantoa ja siirtoa, suuria liikenne-,
vesihuolto- ja jätehankkeita. YVA ei ole lupamenettely, mutta sen tekeminen voi olla
edellytys ympäristöluvan tai rakennusluvan
18 Luonnonsuojelijan vaikuttamisopas
myöntämiselle tai näihin liittyvälle kaavoitukselle. YVA-menettelyssä kuuleminen on
laajaa ja perusteellista, ja sen aikana saadaan
tietoa, jota ympäristöjärjestöt voivat myöhemmin hyödyntää varsinaisten lupien käsittelyssä. Suomessa tehdään 30–50 YVA:ta vuodessa. Ne liittyvät useimmin jätehuoltoon,
luonnonvarojen ottoon ja liikenteeseen. Kannattaa kuitenkin muistaa, että suurin osa
haetuista luvista menee läpi YVA-menettelystä huolimatta.
Yleis- tai asemakaavan laatiminen tai muuttaminen voi kestää vuosia. Laatimisvaiheessa
kunnan pitäisi määrätä kaava-alueelle rakennuskielto tai toimenpiderajoitus. Näin pidetään kaava-alue luontoarvoineen muuttumattomana suunnittelun ajan, jottei kaavan
toteuttamiselle aiheudu haittaa. Päätös kiellosta tai rajoituksesta voidaan tehdä, kun
kaavan laatiminen on tullut vireille. Kunnat
voivat joskus ”unohtaa” asian. Silloin moottorisahat voivat alkaa laulaa ja esimerkiksi
vanhaa metsää kaatuu. Näin kävi Kangasalan Lamminrahkassa 2013. Kunta ei ymmärtänyt asettaa kaavan tultua vireille toimenpiderajoitusta, jolloin yksityiset metsänomistajat laittoivat heti metsäkoneet
liikkeelle.
Joidenkin isompien ja periaatteellisesti merkittävien asioiden valmistelussa voidaan
toimittaa katselmus. Silloin viranomainen,
esimerkiksi lautakunta, käy paikalla tutustumassa olosuhteisiin, jotka on tunnettava asiaa
ratkaistaessa. Katselmuksia toimitetaan etenkin rakennus- ja ympäristöasioissa. Mukaan
kutsutaan asianosaiset sekä päätöstä tekevä
viranomainen, jotka voivat esittää näkemyksensä katselmuksen kohteesta. Katselmuksesta annetaan tiedoksi pöytäkirja, jossa on
oltava tiedot viranomaisen havainnoista ja
huomautuksista. Katselmuksesta tiedotetaan
etukäteen. Tapahtumaan on hyvä valmistautua huolellisesti. Mitä enemmän esitetään ympäristöä puolustavia näkemyksiä,
sitä todennäköisemmin ne vaikuttavat päätösesityksen valmisteluun.
Kannattaako asioiden valmisteluvaiheessa
käyttää julkisuutta? Yleensä valmistelua
tekevät virkamiehet, joiden toimintaa median
ei pitäisi ohjata. Siksi suurin osa valmisteluvaiheen lobbauksesta ja taustavaikuttamisesta
on enemmän kulissien takaista. Toisaalta
ympäristöjärjestöillä on usein pienehköt
resurssit. Jos kyseessä on iso ympäristöön
vaikuttava hanke, siitä voi olla hyödyllistä
avata julkinen keskustelu jo valmisteluvaiheessa. Ihmisen on vaikeampi puolustaa
julkisesti ympäristöä pilaavaa hanketta sekä
toisaalta miellyttävää esitellä julkisuudessa
myönteisesti esillä ollut ympäristöä suojelevaa esitystä.
Kunnissa lopullisen esityksen hyväksyy virkamiesvalmistelun perusteella kunnanhallitus,
jossa taas on vaaleilla valittuja poliitikkoja.
Heille julkisuudella on eri merkitys kuin virkamiehille. Voi olla perusteltua muistuttaa,
että äänestäjät seuraavat miten ympäristöä
pilaava (tai sitä suojeleva) esitys etenee kunnan koneistossa ennen valtuuston lopullista
päätöstä.
Luonnonsuojelijan vaikuttamisopas 19
4. pÄÄtÖksenteko
Kuntalain mukaan kunnan ylin päättävä elin
on vaaleilla valittu valtuusto. Kaikki isommat
päätökset, kuten yleiskaavat ja asemakaavat,
hyväksytään valtuustossa. Pienemmistä
asioista, kuten rakennus- ja ympäristöluvista,
voidaan päättää lautakunnissa. Kunnan hallintosäännössä määritellään valtuuston ja
lautakuntien sekä virkamiesten vallankäytön
suhteet. Viime vuosina päätöksentekoa on
lähinnä talouselämän vaatimuksesta ”sujuvoitettu ja nopeutettu” vähentämällä lupamenettelyjä ja delegoimalla valtaa virkamiehille. Tätä on perusteltu ”normienpurkutalkoilla”.
Tästä huolimatta vähänkin isommat asiat
käsitellään valtuustossa, ja useimmat ympäristöasiat kuuluvat isoihin asioihin, joihin liittyy myös huomattavia taloudellisia arvoja.
Liberaalin demokratian periaatteiden mukaisesti kuntien pakkojäsenyyttä ja verovelvollisuutta tasapainottaa edustuksellinen demokratia. Kunnan asukkaat saavat kerran neljässä
vuodessa valita valtuustoon edustajansa valvomaan miten verovaroja ja ympäristöä hoidetaan. Tästä seuraa myös, että valtuustojen
kokoukset ja asiakirjat ovat julkisia.
Lautakuntien kokoukset ovat suljettuja, mutta
asiakirjat ovat julkisia. Ely-keskuksissa ja aluehallintovirastoissa päätöksiä tekevät virkamiehet suljetuissa istunnoissa. Asiakirjat ovat
silti julkisia julkisuuslain 1999/621 määrittelemin poikkeuksin. Sama koskee Liikennevirastoa ja Tukesia.
Valtuustoissa ja lautakunnissa päätöksiä
tekevät vaaleilla tai poliittisin perustein valitut
luottamushenkilöt. Heidän on saatava vaaleissa ääniä, ja siksi he ovat alttiita vaikuttamiselle ja julkisuudelle.
20 Luonnonsuojelijan vaikuttamisopas
Valtuuston kokouksen lähestyessä oleellista
on tietää hyvissä ajoin päätösesityksen pääsisältö. Jos se on ympäristömyönteinen tai
jonkin rakennushankkeen ehdot ovat hyväksyttävissä, on hyvä tukea esityksen läpimenoa.
Suurin osa kunnanhallituksen esityksistä
menee valtuustoissa läpi äänestyksittä. Samaa
mieltä oleminen on helppoa. Eriävän mielipiteen jättäminen tai vastaan äänestäminen
vaatii aina rohkeutta. Tähän perustuu esittelijän valta. Esittelevä virkamies on yleensä
myös pyrkinyt etukäteen varmistamaan poliittisen tuen esitykselleen. Hänen kannaltaan
on kiusallinen tilanne, jos pitkään valmisteltu
esitys kaatuu valtuustossa.
Jos näyttää siltä, että ympäristön kannalta
huono esitys on menossa läpi, on mahdollista
yrittää vaikuttaa lopputulokseen. Valtuutettuihin voi ottaa yhteyttä, ja erityisesti ryhmänjohtajat ovat ratkaisevassa asemassa. Mitä
useammat henkilöt ja järjestöt eri tahoilta
ottavat yhteyttä, sitä todennäköisemmin myös
kuunnellaan. Parasta olisi, jos valtuustossa on
ympäristömyönteisiä ja arvostettuja valtuutettuja mahdollisimman monessa puolueessa.
Ympäristöasioissa puoluerajat eivät kaikissa
kunnissa ole ehdottomia. Ympäristönsuojelun
merkitys ymmärretään lähes kaikissa puolueissa, ja toisinajattelijoita löytyy.
MEDIA JA SOME
Lehdistökirjoittelulla ja sosiaalisella medialla
on vaikutusta etenkin epävarmoissa ja täpärissä tilanteissa. Hyvin perusteltuja ja ympäristöä tukevia näkemyksiä kannattaa tuoda
esiin. Mitä useampia ihmisiä ja järjestöjä
sekä eri puolueissa toimivia ilmaisee näkemyksensä, sitä varmemmin ollaan kuulolla.
Huonon ratkaisun uhatessa internet-palvelut,
kuten adressit, Facebook, Twitter ja Youtube
voivat osoittautua toimiviksi, ja uutta sosiaalista mediaa tulee koko ajan lisää. Esimerkiksi
Valkeakoskella yritettiin estää kultakaivoksen
tuloa kaupunkiin kokoamalla Facebookverkoston avulla yli 750 nimeä adressiin. Lisätukena oli Youtube-video, joka esitti miten
Dragon Mining Oy:n valtausalueella on
tuhottu luontoa. Internetin ja sosiaalisen
median kaudella on kuitenkin hyvä muistaa,
että perinteisellä lehdistöllä, radiolla ja televisiolla on huomattavaa merkitystä. Mediakentän pirstoutuminen ja yleisön jakautuminen yhä useamman kanavan kesken on
laskenut uutiskynnystä. Hyvin perustellun
mielipiteen saaminen julkisuuteen ei ole
ylivoimaista. Toimitukselle voi ainakin tarjota
juttuvinkkiä ja suositella asiantuntevaa haastateltavaa.
Viimeinen keino vaikuttaa päätöksentekoon
ovat ei-parlamentaariset menetelmät. Mielenosoitukset ja joukkovetoomukset herättävät
huomiota niin tiedotusvälineissä kuin virkamiesten ja poliitikkojen keskuudessa. Suomessa mielenosoitusoikeus on turvattu
kokoontumislaissa 1999/530. Lain mukaan
mielenosoitus on ”järjestettävä rauhanomaisesti sekä osanottajien tai sivullisten turvallisuutta vaarantamatta ja heidän oikeuksiaan loukkaamatta.” Kokoontumisesta ei
saa aiheutua huomattavaa haittaa ympäristölle. Mielenosoitusoikeus on liberaali perusoikeus ja siksi ”julkisen vallan on edistettävä kokoontumisvapauden käyttämistä turvaamalla oikeus kokoontua ilman ulkopuolista häiriötä ja luomalla edellytyksiä
yleisten kokousten järjestämiselle.” Mielenosoituksesta on ilmoitettava lähimmälle
poliisiviranomaiselle vähintään kuusi tuntia
ennen tapahtumaa.
Ympäristöjärjestöt ovat turvautuneet mielenosoituksiin melko usein, sillä etenkin talouselämän vaatimukset päästä hyödyntämään
luontoa ovat usein päässeet pitkälle tehokkaan lobbauksen ansiosta. Silloin mielenosoitukset ja joukkokokoontumiset ovat viimeinen keino yrittää vaikuttaa. Muutamat ympäristötoimijat, kuten Greenpeace ja eräät
eläinsuojelijat ovat erikoistuneet hyödyntäLuonnonsuojelijan vaikuttamisopas 21
mään mielenosoitusten ja tempausten tuomaa
julkisuutta, ja tuloksiakin on tullut. Mielenosoitukset ja -ilmaukset ovat kuitenkin kaksiteräinen miekka. Osassa ihmisiä ja medioissa
ne herättävät voimakkaita vastenmielisyyden
tunteita, varsinkin jos tempauksissa rikotaan
lain rajoja.
Suurin osa päätöksenteosta sujuu rauhallisesti
ja esittelyjen mukaisesti, vaikka välillä äänestetään. Demokratiaan kuuluu, että enemmistö voittaa. Juridisesti äänestyspäätöksellä
ja yksimielisellä päätöksellä ei ole eroa,
tekipä sen valtuusto, lautakunta, Ely-keskus
tai aluehallintovirasto.
Käytännössä hallinto-oikeuksissa tutkitaan
tarkemmin äänestämällä tehtyjä päätöksiä,
jos niistä tehdään valitus. Parasta olisi, että
ympäristölle myönteinen päätös tehtäisiin
yksimielisesti. Jos huono päätös menee läpi,
äänestäminen ja eriävä mielipide antavat
perusteita hallintovalitukselle.
22 Luonnonsuojelijan vaikuttamisopas
5. tieDoksianto
Kun päätös on tehty, viranomainen on velvollinen antamaan tiedoksi tekemänsä päätöksen asianosaiselle sekä muulle, jolla on oikeus
hakea päätökseen oikaisua tai muutosta valittamalla. Tämä koskee niin kuntia kuin Elykeskuksia ja aluehallintovirastoja sekä muita
viranomaisia. Normaalisti asianosaisille tiedotetaan kirjeitse ja muut saavat tiedon virallisista kuulutuksista sekä kuntien ja viranomaisten verkkosivuilta sekä sähköisiltä ilmoitustauluilta.
Normaali 30 päivän valitusaika alkaa tiedoksiannon tultua perille. Se tarkoittaa päätöspöytäkirjan allekirjoittamista sekä otteen toimittamista perille asianosaisille. Tavallisesti 30
päivän laskeminen alkaa viikon kuluttua päätöksenteosta.
Tänä aikana on ratkaistava ollaanko päätökseen tyytyväisiä vai halutaanko siihen muutosta tai sen kumoamista. Jos päätös on
myönteinen, esimerkiksi esitys uuden suojelualueen perustamiseksi hyväksytään, ei tietenkään ole aihetta valittaa. On kuitenkin huomattava, että esimerkiksi yksityinen metsänomistaja voi olla eri mieltä suojelun tarpeesta.
Hänellä on silloin valitusoikeus. Paikallinen
ympäristöyhdistys voi saada postia hallintooikeudesta, joka kysyy miten valituksessa
esitettyihin väitteisiin tulee suhtautua.
Vastaavasti jos viranomainen on tehnyt huonon ja ympäristöä pilaavan päätöksen,
asianosaisilla ja ympäristöjärjestöillä on
oikeus valittaa ja vaatia muutosta.
Luonnonsuojelijan vaikuttamisopas 23
HALLINTO-OIKEUDET TUTKIVAT
PÄÄTÖSTEN LAINMUKAISUUTTA
Päätöksentekoprosessi kuitenkin muuttuu
oleellisesti, kun viranomaiset ja luottamushenkilöt ovat päätöksen tehneet. Poliittinen ja
ekologinen harkintavalta on käytetty. Hallintooikeuksissa tutkitaan vain hyväksytyn päätöksen lainmukaisuus. Valituksen saa tehdä
vain sillä perusteella, että päätös on syntynyt
virheellisessä järjestyksessä, viranomainen on
ylittänyt toimivaltansa tai päätös on muuten
lainvastainen. Hallinto-oikeudet eivät arvioi
onko hanke ekologisesti järkevä tai taloudellisesti vahingollinen ja kenelle, vaan onko se
sopusoinnussa lainsäädännön kanssa.
Suurin osa valituksista yleensä hylätään.
Suomen hallinto on kansainvälisesti vertaillen varsin ammattitaitoista ja pätevää. Mutta
valituksia myös menee läpi, jolloin päätös
kumotaan, sitä muutetaan tai se palautetaan
uuteen käsittelyyn. Tätä varten hallintolaissa
2003/434 on luku 8, joka säätää virheellisestä
päätöksestä:
Viranomainen voi poistaa virheellisen päätöksensä ja ratkaista asian uudelleen, jos:
1) päätös perustuu selvästi virheelliseen tai
 puutteelliseen selvitykseen;
2) päätös perustuu ilmeisen väärään lain
 soveltamiseen;
3) päätöstä tehtäessä on tapahtunut
 menettelyvirhe; tai
4) asiaan on tullut sellaista uutta selvitystä,
 joka voi olennaisesti vaikuttaa päätökseen.
Virheellisiä ja puutteellisesti perusteltuja päätöksiä on riittävästi, että valittaminen yleensä
kannattaa. Lehdistössä ja sosiaalisessa
mediassa levitetään tarpeettomasti urbaania
legendaa ”ammattivalittajien kiusantekovalituksista”. Vaasan yliopistossa tehty tutkimus
osoitti, että ongelmaa liioitellaan. Tutkimuksessa haastateltiin sekä kuntien virkamiehiä
että Vaasan hallinto-oikeuden tuomareita.
Sarjavalittajia on lähinnä suurissa kaupungeissa, eikä heitä ole lainkaan monissa pienissä kunnissa. Ympäristöjärjestöt ovat merkittäviä valitusoikeuden käyttäjiä, mutta
syynä ovat usein huonosti perustellut päätökset. Hallinto-oikeuden tuomarit näkivät
syyksi turhiin valituksiin kansalaisten heikon
osallisuuden, tunteen siitä, ettei voi vaikuttaa
muutoin kuin valittamalla. Tutkimuksen tekijä
Terhi Dahlbacka suositteli vastalääkkeeksi
valitusoikeuden rajoittamisen sijasta aitoa
demokratiaa ja todellisten osallistumismahdollisuuksien tarjoamista jo päätöksenteon
valmisteluvaiheessa.
Harkittaessa valituksen tekoa voi miettiä
kahta asiaa. Onko yhdistyksessä ympäristölainsäädäntöä tuntevaa asiantuntijaa, ja jos
ei, onko SLL:n piiristä saatavilla apua? Valituksessa on kyettävä osoittamaan, että päätöksessä on virhe, puutteellista tai väärää tietoa tai on tapahtunut menettelyvirhe. Toinen
tarkistettava asia on onko päätöksen lupaehtoihin sisällytetty lause, että ympäristöä
enemmän tai vähemmän pilaava hanke voidaan aloittaa ”muutoksenhausta huolimatta”? Jos kaivinkoneet tai motot jo riehuvat
alueella, peli voi olla menetetty. Jos taas
voidaan osoittaa hankkeen lainvastaisuus
tai muotovirhe päätöksenteossa, on aihetta
valittaa.
Silloin on myös punnittava myös taloudelliset seuraamukset. Valitus on maksullinen.
Hallinto-oikeuksissa se on 250 € ja korkeimmassa hallinto-oikeudessa 500 €. Pienelle
ympäristöyhdistykselle ne ovat isoja summia.
Maksuja voi kuitenkin pienentää tekemällä
yhteisvalituksen useamman järjestön tai yksityishenkilön kanssa. Maksua ei peritä, kun
hallinto-oikeus muuttaa valituksenalaisen
päätöksen valittajan eduksi.
Viime vuosien menestyneimpiä valituksia oli
Kuortaneen tapaus KHO:2017:161. Korkein
hallinto-oikeus hyväksyi Suomenselän Luon24 Luonnonsuojelijan vaikuttamisopas
nonystävät ry.:n valituksen ja kumosi Kuortaneen kunnan poikkeamislupapäätöksen
”puutarhakylän” rakentamisesta viitasammakon esiintymisalueelle Pennalanlahteen.
Se oli myös yksi Suomen luonnonsuojeluliiton
sadasta luontohelmestä Suomi 100 -juhlavuonna.
Kymenlaaksossa Summansuon turvelupa
meni nurin vuonna 2018. Vaasan hallintooikeus kumosi aluehallintoviraston aikaisemman lupapäätöksen ja palautti asian uudelleen käsittelyyn. Oikeuden mukaan suon luonnontilaisuuden arvioinnin perusteena olleet
selvitykset olivat niin puutteellisia, ettei niiden
perusteella ollut mahdollista arvioida Summansuon luonnonarvojen merkitystä ympäristölain edellyttämällä tavalla (Kymen Sanomat 17.1.2018).
Luonnonsuojelijan vaikuttamisopas 25
6. tÄYtÄntÖÖnpano
Täytäntöönpanolla toteutetaan päätöksen
tosiasialliset ja oikeusvaikutukset. Valtuuston
päätösten täytäntöönpanosta päättää kunnanhallitus. Alempien toimielinten, kuten lautakuntien, päätösten täytäntöönpanosta ei tavallisesti päätetä erikseen.
Täytäntöönpano on selkeää, jos päätös on
tehty lainmukaisesti, kirjoitettu selvästi eikä
siitä ole tehty valituksia. Kunnissa, Ely-keskuksissa, aluehallintovirastoissa, tuomioistuimissa
jne. tehdään kuukausittain tuhansia päätöksiä, joista ei koskaan valiteta. Näiden päätösten täytäntöönpano on sujuvaa.
Silti lainmukainen päätös ja hyvä virkakieli
eivät aina ole täysin yksiselitteisiä. Tulkinnanvaraa voi olla, joten toimeenpanovaiheessakin on olemassa pieniä mahdollisuuksia
vaikuttaa. Ympäristöaktiivin on hyvä olla tarkkana, ettei päätöstekstin tulkinta tapahdu
luonnon vahingoksi. Kyse on silti enemmän
hienosäädöstä. Siksi vaikuttamisresurssit olisi
kannattanut kohdistaa valmistelu- ja päätösvaiheeseen.
Täytäntöönpano voi kuitenkin viivästyä, jos
päätöksestä on tehty valitus. Se tarkoittaa
täytäntöönpanon keskeyttämistä valituksen
käsittelyn ajaksi. Vaasan hallinto-oikeudessa
vuonna 2017 keskimääräinen käsittelyaika oli
11,4 kuukautta. Helsingin hallinto-oikeudessa
se oli ympäristöasioissa 13,6 kuukautta. Korkeimmassa hallinto-oikeudessa vuonna 2016
valitusasiat käsiteltiin noin 14 kuukaudessa ja
valituslupa-asiat 10 kuukaudessa.
Useissa tapauksissa täytäntöönpano voi alkaa
vasta, kun päätös on saanut lainvoiman. Osa
päätöksistä voidaan kuitenkin panna täytäntöön ennen kuin ne ovat saaneet lainvoiman.
Tällaisia ovat ”muutoksenhausta huolimatta”
-päätökset sekä sellaiset, joita yleisen edun
vuoksi ei voida lykätä. Samoin päätös voidaan
panna täytäntöön, jos valittaminen edellyttää
valituslupaa.
Huomattava osa päätöksistä ja luvista on voimassa määräajan. Rakennusluvan voimassaoloaika on normaalisti kolme vuotta. Jos rakentamista ei tänä aikana aloiteta, lupa raukeaa.
Jokunen ympäristöä pilaava rakennushanke
on Suomessa saattanut jäädä toteutumatta,
koska rakentamista ei ole aloitettu määräaikana. Noin 10 % myönnetyistä rakennusluvista
raukeaa.
Päätöksen täytäntöönpanoa voidaan myös
viivyttää. Kangasalan Vehoniemenharjun
suuri jääkauden aikainen suppa Punamultalukko myytiin luonnonsuojelualueeksi vuonna
1996. Se liitettiin 2012 maanmittaustoimituksessa osaksi Vehoniemenharjun luonnonsuojelualuetta, mutta rekisteröinti estettiin,
koska vesiyhtiö Tavase Oy oli hakenut alueelle
lupaa putkistojen, huoltolinjojen ja imeytysalueiden rakentamista varten. Metsähallituksen edustajan mukaan ei ole tavatonta, että
suojelupäätöksen täytäntöönpano kestää 16
vuotta (Sydän-Hämeen Lehti 19.3.2013).
Ympäristöjärjestöille riittää töitä kaikissa päätöksenteon vaiheissa.
26 Luonnonsuojelijan vaikuttamisopas
7. seuRanta
Suomessa päätöksentekoprosessin katsotaan
päättyneen, kun päätös on pantu täytäntöön.
Yritys- ja julkishallinnon kehittämisseminaareissa on 2000-luvulla alettu puhua
tehtyjen päätösten seurannasta. Miten tehtyä
päätöstä seurataan ja arvioidaan? Mitkä ovat
sen vaikutukset? Olisiko niistä syytä oppia
jotain mahdollista korjausliikettä ja tulevaa
päätöksentekoa varten?
Ruotsissa päätöksentekoon on pitkään kuulunut kuudentena vaiheena seuranta (uppföljning, granskning). Kun on tehty merkittävä
esimerkiksi ympäristöön, lastensuojeluun tai
ulkopolitiikkaan vaikuttava päätös, sen vaikutuksia seurataan.
Suomessakin on seurantaa, mutta se on epävirallisempaa ja on usein kansalaisjärjestöjen ja lehdistön tehtävänä. Ympäristöjärjestöt
ovat olleet aktiivisia seuratessaan luontoon
vaikuttavien päätösten seurauksia. Näin tehdessään ne eivät ole vain reaktiivisia, vaan
vaikuttavat samalla proaktiivisesti tulevaan
päätöksentekoon ja lainsäädäntöön. Ympäristöpäätösten aiheuttamien eläin- ja kasvimuutosten havainnointi, kirjaaminen ja luettelointi,
vesistö- ja ilmastomuutokset sekä maisemien
muuttumisen dokumentointi valokuvaamalla
antaa tietoa tulevaa päätöksentekoa varten.
Lupien noudattamisen puutteista ympäristöjärjestöt voivat ottaa yhteyttä valvojiin. Viranomaiselle saa aina kirjoittaa. Joissakin laeissa
järjestöillä on rikkomuksia vastaan tavallista kirjelmää vahvempi vireillepano-oikeus.
Silloin hallinnon pitää tehdä asiasta päätös,
jonka laillisuuden voi viedä tarvittaessa tuomioistuimen tutkittavaksi (ympäristönsuojelulaki, vesilaki, luonnonsuojelulaki, jätelaki).
Jos viranomaiset lyövät laimin valvontatehtäviään huomautuksista välittämättä, heistä
voi myös tehdä kantelun eduskunnan oikeusasiamiehelle tai oikeuskanslerille.
Luonnonsuojelijan vaikuttamisopas 27
LUPAEHTOJEN NOUDATTAMINEN
Seuranta voi myös paljastaa onko ympäristöpäätöksissä asetettuja lupa- ja muita ehtoja
noudatettu. Näkyvin esimerkki on ollut kaivosyhtiö Talvivaara, jonka todettiin keväällä 2013
rikkoneen räikeästi lupaehtojaan. Kainuun
luonnonsuojelupiirin aktivisti Pekka Rönkkö
valokuvasi miten yhtiö juoksutti röyhkeästi
jätevesiä Nuasjärveen. Kuvat levisivät laajalle
lehdistöön (Helsingin Sanomat 22.5.2013).
Suomen luonnonsuojeluliitto antoi aiheesta
julkilausumia ja se käynnisti adressikampanjan
Vesistöjen puolesta – Stop Talvivaara (yli 65 000
nimeä). Talvivaara Sotkamo Oy:n konkurssipesän oikeudenkäynnissä 2015 yhtiö myönsi
”joutuvansa rikkomaan lupaehtoja” (Savon
Sanomat 26.3.2015).
Talvivaaran tapaus ei ole ainoa. Tammikuussa 2016 Kainuun lintutieteellinen yhdistys ja Kainuun luonnonsuojelupiiri totesivat,
että UPM teki suuria hakkuita Oulujärven
Ärjänsaaren Natura 2000 -alueella. Tehty
suojelupäätös ei siis pitänyt. Valkeakoskella
kaivosyhtiö Dragon Miningin kaivosalueella
hakattiin erehdyksessä puita paikasta, joka
olisi pitänyt säästää hakkuilta uhanalaisen
perhoslajin kirjopapurikon takia (Yle
10.10.2017). Liperin Honkavaarassa pylväspuiden hakkuita varten tehdyt pilkat puiden
kyljissä menivät luonnonsuojelualueen puolelle. Puita ei ehditty kaataa (Karjalainen
27.9.2016). Kangasalan Hietalahdessa motokuljettaja hakkasi vahingossa viidenneksen
jalopuumetsikön luonnonsuojelualueesta
(Yle 15.5.2014). Asia nousi julkisuuteen paikallisen ympäristöaktivistin ansiosta. Kangasalla
on 1990-luvun maa-aineksen otosta dokumentteja, joiden mukaan soraa otettiin
enemmän kuin luvat sallivat. Kunnan puolelta selitys oli, että resurssien puutteen takia
laajamittaista maa-aineksen ottoa ei kyetä
täysin valvomaan.
Kun viranomaiset eivät pysty riittävään päätöksenteon seurantaan, kansalaisjärjestöillä on
vaikuttamisen paikka. Ympäristöjärjestöissä
kannattaa tarkkailla ja seurata toteutetaanko
päätöksiä ja miten, sekä tuoda epäkohdat
päättäjien ja tiedotusvälineiden tietoon.
ONNISTUMINEN PALKITSEE
Ympäristövaikuttaminen ei suinkaan ole vain
epäonnistumisia ja hävittyjä oikeustaisteluja. Lukuisat ympäristöjärjestöjen aloitteet
ja hallintovalitukset myös menevät läpi. Uusia
luonnonsuojelualueita perustetaan ja ympäristöä pilaavia hankkeita kaatuu kunnissa ja
hallinto-oikeuksissa. Myönteisten saavutusten
nostaminen esiin järjestöjen omissa kokouksissa sekä julkisuudessa innostaa ja kannustaa
toimintaan luonnon puolesta.
SLL:n ylläpitämä luettelo onnistumisista on
pitkä ja pelkästään viimeisen viiden vuoden
ajalta on kirjattu satoja onnistumisia. Näkyvimpiä on Hossan kansallispuiston perustaminen vuonna 2017. Se on ollut myös taloudellinen menestys ja vilkastuttanut alueen
matkailuelinkeinoa. Hossa on osaltaan murtanut myyttiä luonnonsuojelijoista työpaikkojen tuhoajina. Kansallispuistostatus lisäsi
Hossan kävijämäärää huomattavasti. Vaikutus
näkyi niin Metsähallituksen luontopalvelujen kuin lähiseudun yrittäjien toiminnassa
(Kaleva 12.6.2018).
Elokuussa 2018 korkein hallinto-oikeus päätti,
ettei vesiyhtiö Tavase saa rakentaa tuotantolaitoksia Pälkäneelle vaarantaen Keiniänrannan Natura 2000 -alueen. Kangasalan
osalta yhtiön lupahakemus palautettiin aviin
(KHO:2018:121).
Maalikuussa 2012 hallitus hyväksyi 30 000 ha
lisää Natura-alueita. Mukana oli SLL:n
KHO:ssa voittamia kohteita, kuten Paraisten
Långviken ja Kainuun Moilasenvaara. Kuuluisin kohde oli Vantaanjoki, miljoonan ihmisen lähin suurjoki. Vuonna 2014 Hämeenlinnan hallinto-oikeus kumosi Ruoveden
28 Luonnonsuojelijan vaikuttamisopas
rantaosayleiskaavan Suomen luonnonsuojeluliiton Pirkanmaan piiri ry:n valituksen johdosta. Kaava oli liian raskas, koska aiempia
asemakaavoja ei otettu mitoituksessa huomioon. Samoin vuonna 2014 peräti kuuden
vuoden vääntö kunnan ja eri oikeusasteiden kanssa pelasti Sahalahdella sijaitsevan Korpiniemen maakunnallisesti arvokkaan kallioalueen. Paikalle oli suunniteltu
kalliolouhos. Vuonna 2017 Vaasassa hyväksyttiin Energia- ja ilmasto-ohjelma, jonka
mukaan Vaasan pitää olla hiilineutraali
vuoteen 2035 mennessä. Vaasan ympäristöseura teki aikoinaan aloitteen ohjelmasta.
Onnistumisten luettelo jatkuu osoittaen
samalla, että ympäristöasioihin voi vaikuttaa.
Luonnonsuojelijan vaikuttamisopas 29
KIRJALLISUUTTA
Aula, Pekka & Heinonen, Jouni (2002): Maine. Menestystekijä. Helsinki: WSOY.
Dahlbacka, Terhi (2009): Kiusantekovalitukset. Vaasan yliopisto: Julkisoikeuden pro gradu –tutkielma.
Erwin, Phil (2001): Asenteet ja niihin vaikuttaminen. Helsinki: WSOY.
Iivonen, Anne (2011): Miten vaikutan? Kansalaistoimijan vaikuttamisopas. Helsinki: OK-Opintokeskus.
Juholin, Elisa (2002): Communicare. Viestintä strategiasta käytäntöön. Inforviestintä: Helsinki.
Kangas, Pekka (2002): Kaavamerkinnät. Helsinki: Ympäristöministeriö.
Karvonen, Erkki (1999): Elämää mielikuvayhteiskunnassa. Helsinki: Gaudeamus.
Lehtonen, Jaakko (1998): Ikuisuuskysymys. Miten viesteillä vaikutetaan? Viestinnän jäljillä.
Toim. Ulla-Maija Kivikuru & Risto Kunelius. Juva: WSOY.
Mäki, Toni (2017): Kunnan tiedottamisvelvollisuus kuntalain mukaan.
Helsingin yliopisto, oikeustieteellinen tiedekunta. Pro gradu.
Rantakokko, Jukka-Pekka & Lehtinen, Tuuli et al. (2009): Vallakas – kuntalaisen vaikuttamisopas.
Helsinki: Kuntaliitto.
Siukosaari, Anssi (1999): Yhteisöviestinnän opas. Tietosanoma Oy: Helsinki.
Siukosaari, Anssi (1999): Yritysviestinnän opas. Tietosanoma Oy: Helsinki.
Tietopaketti kaivoslaista ja kaivoshankkeiden viranomaisvaiheista (2013).
Helsinki: Suomen luonnonsuojeluliitto.
Veistola, Tapani (2010): Aikainen lintu saa madon. Kangasalan Luonto –vuosilehti 2010.
Åberg, Leif (1989): Viestintä – tuloksen tekijä. Tietopaketti Oy: Helsinki.
Åberg, Leif (1997): Viestinnän strategiat. Inforviestintä Oy: Helsinki.
30 Luonnonsuojelijan vaikuttamisopas
Voiko Suomessa vaikuttaa päätöksentekoon? Kyllä voi.
Tässä oppaassa käydään läpi päätöksenteon kaikki kuusi
vaihetta vireilletulosta seurantaan. Julkaisussa selvitetään
missä vaiheessa kannattaa vaikuttaa virkamiehiin ja kunnanvaltuutettuihin. Mikä on lehdistön sekä sosiaalisen median
osuus ja mitä on lobbaaminen? Milloin ja miten käytetään
ulkoparlamentaarisia keinoja sekä mikä on täytäntöönpanon ja seurannan vaikutus?

WWF:n metsävaikuttamisopas
– miten suojella luontoa valtion,
kuntien ja seurakuntien metsissä
© Ari Aalto / WWF
Sisällys
Alkusanat 3
Kunnat metsänomistajina 4
Kuntaorganisaatio ja vaikuttaminen 6
Uuden metsäsuunnitelman laadinta – tärkein
vaikuttamispaikka 7
Seurakunnat metsänomistajina 8
Seurakuntaorganisaatio ja vaikuttaminen 8
Valtio metsänomistajana 10
Metsähallitus ja valtion metsien käyttöön
vaikuttaminen 10
Julkisuus ja adressit 12
METSO-ohjelma 13
Mistä tunnen luontoarvoja sisältävän metsän? 14
Argumentteja metsäkeskusteluun 16
Kirjallisuus 18
Liite 1. Esimerkki kunnan metsiensuojelualoitteesta 20
Liite 2. Esimerkki seurakunnan metsiensuojelualoitteesta 21
Alkusanat
Metsien suojelussa pätee sama lainalaisuus kuin elämässä ylipäätään: yhden ihmisen aktiivisella toiminnalla voi lopulta olla valtava merkitys. Yhteydenotto oikeisiin tahoihin, asian esilletuominen
mediassa tai vaikkapa yleisöretki uhattuun metsään voivat olla
juuri se teko, joka saa päättäjät tai alueen omistajan havahtumaan
kohteen ainutlaatuisuuteen ja sen suojelemisen tarjoamiin mahdollisuuksiin. Tässä oppaassa kuvataan kuntien, seurakuntien ja valtion rooleja metsänomistajina, niiden metsiä koskevaa päätöksentekoa ja neuvotaan, millaisia toimenpiteitä juuri sinä voit tehdä arvokkaiden metsien suojelemiseksi. Neuvoja annetaan myös siihen,
kuinka voi vaikuttaa julkisyhteisöjen muuhun metsienkäyttöön ja
metsänhoitotapojen muuttamiseen luonto- ja virkistysarvot paremmin turvaaviksi.
WWF kannustaa kaikkia metsäluonnon ystäviä tarttumaan tässä
oppaassa esiteltyihin vaikutusmahdollisuuksiin meidän yhteisiä metsiämme koskevassa päätöksenteossa. Metsäluonnon uhanalaisuus
on hälyttävällä tasolla ja heikentyminen on yhä jatkunut. Tarvitsemme laajaa liikehdintää metsäluonnon puolesta ja toivomme, että
tämän oppaan keinovalikoimasta jokainen voi löytää tapansa toimia valtion, kuntien ja seurakuntien omistamien arvokkaiden metsien säilymiseksi. Yhdessä olemme vahvempia.
Liisa Rohweder
pääsihteeri, WWF Suomi
3
Metsien monikäyttöarvoihin ja monimuotoisten metsien vetovoimaan
on kunnissakin herätty. Suurimmissa kaupungeissa, kuten Helsingissä ja
Tampereella, on laadittu luonnonsuojeluohjelmat, joissa on määritelty
kymmenvuotiskaudella suojelualueiksi perustettavat luontokohteet. Monet kunnat ja kaupungit ovat myös laskeneet metsien taloudellisia tuottotavoitteita virkistäytymisen ja luonnon monimuotoisuuden hyväksi. Osa
edelläkävijäkaupungeista on poistanut metsänhoidoltaan taloudellisen
tuottotavoitteen kokonaan painottaen metsänomistuksessaan enemmän
kunnan omistamien metsien roolia virkistyksen, monimuotoisuuden säilyttämisen sekä kaavoituksen tarpeiden kannalta. Valitettavan monissa
kunnissa metsät nähdään kuitenkin edelleen raaka-ainevarastona, joille
on asetettu sellaisia taloudellisia tuottovaatimuksia, jotka johtavat niiden
kohteluun normaaleina talousmetsinä.
Kunnilla on useita lainsäädännöstä tulevia velvoitteita luonnon monimuotoisuutta ja asiakirjojen julkisuutta koskien. Nämä asiat on avattu yksityiskohtaisemmassa Kuntametsät asukkaiden ja luonnon keitaiksi
-oppaassa, josta myös seuraavat tiedot on otettu.
Kunnat metsänomistajina
Kuntien omistuksessa oli vuonna 2013 noin 430 117 hehtaaria metsiä. Lähes jokainen kunta (98 %) on metsänomistaja. Kuntien omistama metsäala jakaantuu hyvin
erisuuruisesti kuntien kesken. Yli 1 000 hehtaarin metsäomaisuus on 125 kunnalla ja yli 3 000 hehtaarin 32 kunnalla. Suuri osa kuntametsistä sijaitsee lähellä asutuskeskuksia, jolloin niihin kohdistuu ristiriitaisia maankäyttöpaineita erityisesti asutuksen laajenemisen ja virkistyskäytön suhteen. Noin 40 prosentissa kunnista metsäalueet
onkin jaoteltu käytön ja sijainnin mukaan erilaisiin maankäyttöluokkiin, kuten talousmetsiin, ulkoilumetsiin ja
arvometsiin.
Luonnonsuojelulain mukaan kunnilla on velvollisuus edistää luonnonja maisemansuojelua alueellaan. Tähän voidaan katsoa sisältyvän esimerkiksi luonnonsuojelualueiden perustaminen, erityisesti suojeltavien
lajien ja uhanalaisten luontotyyppien suojelun edistäminen sekä laajempien luontokokonaisuuksien vaaliminen metsänhoidossa ja kaavoituksessa. Kuntalaki kehottaa kuntia edistämään asukkaidensa hyvinvointia ja
kestävää kehitystä alueellaan. Kestävään kehitykseen kuuluu myös monimuotoisuuden suojelu.
Laki kuntien ympäristönsuojelun hallinnosta säätää, että kunnan tulee
edistää luonnon ja muun ympäristön suojelua niin, että kunnan asukkaille
turvataan terveellinen, viihtyisä ja virikkeitä antava sekä luonnontaloudellisesti kestävä elinympäristö. Kunnan ympäristönsuojeluviranomaisen
tehtävänä on valvoa ja edistää ympäristönsuojelua ja antaa lausuntoja
sekä tehdä esityksiä ja aloitteita ympäristönsuojeluun liittyvistä asioista
muille viranomaisille.
Kunta vastaa myös alueidensa kaavoittamisesta. Maankäyttö- ja rakennuslain tavoitteiden mukaan alueiden suunnittelussa tulee edistää mm.
luonnon monimuotoisuuden ja riittävien virkistysalueiden säilymistä.
Maankäyttö- ja rakennuslaki velvoittaa kuntaa tekemään kaavoitettavalla alueella riittävät selvitykset suunnitelman merkittävistä vaikutuksista alueen eläin- ja kasvilajistoon sekä luonnon monimuotoisuuteen ja
luonnonvaroihin. Kunta voi yleis- ja asemakaavoissaan myös kaavoittaa
alueita SL-merkinnällä, joka tarkoittaa niiden varaamista luonnonsuojelualueiksi.
Kunnan asioita koskevat asiakirjat ovat kuntalain ja lain viranomaisten toiminnan julkisuudesta mukaisesti lähtökohtaisesti julkisia. Metsäsuunnitelmien sekä luonto- ja muiden selvitysten pitäisi olla saatavilla,
esimerkiksi kunnan kotisivuilla tai painettuina lainattavissa, kopioitavana tai myynnissä. Jos virkamies kieltäytyy näyttämästä tai kopioimasta
aineistoa, pyydä aineistoa kirjallisesti. Silloin sinun tulee saada asiakirjan salaamisen perustelut kirjallisena. Kirjallisen todisteen kanssa on
helpompi selvittää esimerkiksi luonnonsuojeluyhdistyksen avulla, onko
salaamiseen todella laillisia perusteita. Kuntien metsäsuunnitelmiin liittyvissä asioissa laillisia perusteita salaamiseen ei käytännössä ole.
© Sanna-Mari Kunttu
4
Oulu 21 366
Kuopio 12 744
Helsinki 9926
Joensuu 9439
Rovaniemi 8850
Jyväskylä 8368
Tampere 7600
Kajaani 7390
Mikkeli 6750
Seinäjoki 6182
Raahe 5846
Siikalatva 5704
Espoo 5500
Hämeenlinna 5150
Tornio 4964
Pori 4900
Lieksa 4879
Pieksämäki 4784
Savonlinna 4600
Lahti 4462
Turku 4330
Kokkola 4140
Raasepori 4100
Rauma 3870
Vaasa 3800
Metsäomaisuudeltaan
25 Suomen suurinta kuntaa
Metsäpinta-ala ilmoitettu hehtaareissa.
Luonnonsuojelualueet tarjoavat
mahdollisuuksia virkistäytymiseen.
Tutkimuksen mukaan käsittelemättömät
metsät koetaan vetovoimaisimmiksi.
5
© Juho Talja / WWF
Kuntaorganisaatio ja vaikuttaminen
Kunnassa ylintä valtaa käyttää kunnanvaltuusto. Valtuutetut valitaan
kuntavaaleissa neljän vuoden välein. Valtuusto esimerkiksi päättää kuntastrategiasta, hallintosäännöstä ja varallisuuden hoidon periaatteista
sekä hyväksyy kaavat. Nämä kaikki päätökset heijastuvat myös kunnan
metsien käyttöön.
Kunnanvaltuutetuista valittu kunnanhallitus toimii kunnanvaltuuston
alaisena päättävänä elimenä. Kunnanhallitus valmistelee asioita kunnanvaltuustolle, mutta kunnan hallintosäännön mukaisesti myös usein päättää esimerkiksi kiinteistöjen myynnistä, suojelualueiden perustamisesta
ja muista asioista, jotka eivät ole mittakaavaltaan valtuustolle kuuluvia
asioita. Kunnanhallituksen esittelijänä toimii kunnanjohtaja.
Kunnanhallituksen alla toimivat lautakunnat koostuvat myös kunnanvaltuutetuista. Lautakuntia on useita, joista kukin vastaa omasta erityisalastaan. Lautakunnat valmistelevat asioita kunnanhallitukselle, joten
niillä on keskeinen rooli kunnan päätöksenteossa. Ne toimivat myös itsenäisenä päättävänä elimenä. Lautakunnissa voidaan esimerkiksi tehdä
päätöksiä hakkuiden toteuttamisesta, maisematyöluvista ja erilaisista rakentamisen poikkeusluvista. Tyypillisiä metsäasioista päättäviä lautakuntia ovat esimerkiksi tekninen lautakunta, yhdyskuntalautakunta tai maaseutulautakunta.
Kunnissa päätöksiä tekevät myös virkamiehet, jotka useimmiten toimivat oman erityisalansa lautakunnan esittelijöinä eli päätösehdotusten
laatijoina. Virkamiehillä on myös kunnan hallintosäännön puitteissa itsenäistä päätäntävaltaa esimerkiksi yksittäisten luontokohteiden ja hoitotoimenpiteiden suhteen. Suuremmissa kaupungeissa on usein metsänhoitaja tai metsätalousinsinööri, jonka vastuulla metsien hoito on.
Pienemmissä kunnissa metsäasioista voi vastata esimerkiksi tekninen
johtaja tai kunnanpuutarhuri.
Valtuuston, hallituksen ja lautakuntien esityslistat ja pöytäkirjat sekä
virkamiesten tekemät viranhaltijapäätökset ovat julkisia asiakirjoja ja
saatavissa kunnan internetsivuilta sekä kunnantalolta.
Keskustelu on hyvä avata ottamalla yhteyttä kunnan metsä- ja ympäristöasioista vastaaviin virkamiehiin, sillä heillä on paras käytännön tieto
kunnan metsistä. Metsäasioista vastaavalta virkamieheltä voi tiedustella
esimerkiksi kohteita koskevia hakkuu- tai suojelusuunnitelmia ja -päätöksiä sekä julkisia aineistoja, kuten kunnan metsäsuunnitelmaa. Ympäristönsuojelusihteerilläkin on usein taustatietoa asiasta ja virkansa puolesta
velvollisuus edistää ympäristönsuojelua kunnan alueella. Myös päätöksentekoon on mahdollista vaikuttaa virkamiesten kautta, mutta asian
Metsän jatkuva kasvatus on ympäristön
kannalta merkittävästi parempi tapa harjoittaa
metsätaloutta. Se on myös taloudellisesti
kilpailukykyinen vaihtoehto avohakkuille. 6
© Juho Talja / WWF
edistymistä kannattaa tällöin seurata tarkasti. Aktiivisen virkamiehen
kautta asiat voivat edetä nopeastikin eritysesti yksittäisissä kohteissa.
Tärkeä vaikuttamiskanava kuntiin kulkee kunnanvaltuutettujen kautta. Yhteydenotto valtuutettuihin ja taustatiedon tuominen heidän tietoonsa voi vaikuttaa merkittävästi valtuutettujen kantoihin ja äänestyskäyttäytymiseen. Kunnanvaltuutetulla on myös oikeus tehdä valtuustoaloite,
joka esitetään valtuuston kokouksessa. Kuntalain mukaan kunnan hallintosäännössä on määrättävä, miten valtuustoaloite kunnassa käsitellään.
Mikäli tiedossa on ympäristöasioissa profiloitunut valtuutettu, kannattaa
häneen olla yhteydessä ensimmäisenä. Varsinkin luonnonsuojeluun liittyvissä valtuustoaloitteissa parhaita tuloksia on saatu sellaisilla aloitteilla, joihin on saatu mukaan valtuutettuja useista eri puolueista.
Kuntalainen tai kunnassa toimiva säätiö tai yhteisö voi myös itse tehdä
kuntalaisaloitteen, joka perustuu suoraan kuntalakiin. Kuntalaisaloite ja
sen johdosta tehdyt toimenpiteet on kuntalain mukaisesti saatettava kunnanvaltuuston tietoon vähintään kerran vuodessa, mikäli asia kuuluu valtuuston toimivaltaan. Kuntalaisaloitteita tehdään useissa kunnissa vain
muutamia vuodessa, joten aloitteella voi olla merkittävä vaikutus.
Uuden metsäsuunnitelman laadinta – tärkein
vaikuttamispaikka
Jokaisella metsänkäsittelyä harjoittavalla Suomen kunnalla on olemassa
metsäsuunnitelmat tai useita osissa laadittuja metsäsuunnitelmia. Isoimmissa kaupungeissa metsienhoidon suunnittelu voidaan toteuttaa myös
esim. luonnon- ja maisemanhoitosuunnitelmien nimellä kulkevien suunnitelmien kautta. Edellä mainitut suunnitelmat laaditaan kymmenvuotiskausiksi. Niissä määritellään metsikkökuviotasoisesti metsänhakkuu- ja
hoitotoimet sekä myös metsänhoidolta rauhaan jäävät kuviot ja alueet.
Monet kunnat laadituttavat edelleen metsäsuunnitelmansa ”vanhasta
muistista” samoilla metsätaloustoimijoilla, jolloin suunnitelmat tarkastelevat kuntien metsiä turhan vahvasti talousmetsinä. Tällöin metsiin
tarjotaan yleensä luonto- ja virkistysarvojen kannalta liikaa uudistus- ja
harvennushakkuita.
Viimeisen kymmenen vuoden aikana alalla on kuitenkin tapahtunut
suurta kehitystä, ja kunta voi nykyisin valita suunnitelman tekijöiksi myös
jatkuvan kasvatuksen käytäntöjen osaajia tai tilata suunnitelmat vahvasti
luonto- ja virkistysarvoja painottaen.
Lainsäädäntö ei suoranaisesti edellytä kuntalaisten ja kunnassa vaikuttavien yhdistysten kuulemista metsäsuunnitelmia laadittaessa, mutta
metsäsuunnitelmien vaikuttavuus huomioiden sivistyneeltä kunnalta voi
nykyaikana edellyttää niiden laadintaa vuorovaikutteisesti. Tämä tarkoittaa käytännössä sitä, että suunnitelmaluonnos tulisi saattaa julkisesti
nähtäville ja kommentoitavaksi. Tärkeää on myös se, että suunnitelmaluonnokseen voidaan tehdä perustellun palautteen pohjalta muutoksia.
Muutoin kyseessä on näennäinen kuuleminen.
Metsäsuunnitelman laadinnan aloitusvaihe on se vaihe, jossa esimerkiksi tiedot suunnittelualueella sijaitsevista arvokkaista luontoalueista
on syytä toimittaa tiedoksi suunnitelman tekijöille. Mikäli suunnitelmaluonnos osoittautuu luontoarvojen kannalta ongelmalliseksi, kannattaa
ongelmia nostaa julkisuuteen esimerkiksi paikallisessa lehdessä tai sosiaalisessa mediassa, sekä tuoda etenkin niiden poliitikkojen tietoon, jotka
suunnitelman lopullisesti aikanaan hyväksyvät.
Ehdotuksia aiheista, joista voi laatia valtuustotai kuntalaisaloitteita
1. Kunnan metsien käyttöä ja tavoitteita määrittelevän metsästrategian laadinta
Mallina Kirkkonummen metsästrategia
2. Metsien hoidolle asetetusta taloudellisesta tulostavoitteesta
luopuminen tai tulostavoitteen laskeminen maltillisemmalle
tasolle
3. Metsäsuunnitelman laadinta vuorovaikutteisesti, luonto- ja
virkistysarvoja painottavalla tavalla
4. Avohakkuista luopuminen kunnan metsissä tai ainakin kunnan
virkistysmetsissä
5.	 Siirtyminen FSC-sertifioituun metsätalouteen
6. Luonnonsuojeluohjelman laadinta sekä suojelualueiden varaaminen kunnan yleis- ja asemakaavoissa
7. Tiettyjen arvokkaiden luontoalueiden suojelu
8. Ojitettujen soiden, vaurioituneiden pienvesien tai talousmetsinä
kohdeltujen metsien aktiivinen ennallistaminen
7
Kirkon ja seurakuntien piirissä ympäristötietoisuus on vahvassa kasvussa. Luonnon monimuotoisuuden suojelu huomioidaan mm. Kirkkohallituksen myöntämän ympäristödiplomin valintaperusteissa: METSOkartoituksen tekemisestä, METSO-ohjelmaan liitettävistä kohteista sekä
luonnonhoidosta ja luonnonsuojelualueiden perustamisesta saa diplomiin oikeuttavia pisteitä. Kirkko on myös sitoutunut Hiilineutraali kirkko
-strategian myötä ilmastonmuutoksen hillintään. Vanhojen metsien rooli
hiilivarastoina on tärkeä osa ilmastotyötä.
Seurakuntaorganisaatio ja vaikuttaminen
Evankelis-luterilaisissa seurakunnissa ylin päättävä elin on kirkkovaltuusto, jonka seurakuntalaiset valitsevat seurakuntavaaleissa neljän
vuoden välein. Kirkkovaltuusto johtaa seurakunnan toimintaa. Valmistelevana ja käytännön johtamisesta vastaavana elimenä toimii kirkkoneuvosto, jonka jäsenet kirkkovaltuusto valitsee keskuudestaan. Useista
seurakunnista koostuvissa seurakuntayhtymissä on yksi yhteinen kirkko-
© Ari Aalto / WWF
Seurakunnat metsänomistajina
Evankelis-luterilaisten seurakuntien omistuksessa on
noin 170 000 hehtaaria metsää, mikä on 0,7 % Suomen
metsäpinta-alasta. 107 seurakuntaa tai seurakuntayhtymää omistaa metsätalousmaata yli 500 hehtaaria,
48 yli 1 000 hehtaaria. Seurakuntienkin metsiä on usein
taajamien läheisyydessä, joskin niitä on merkittävästi myös
kauempana asutuskeskuksista. Esimerkiksi seurakuntien
leirikeskusten läheisyydessä on usein luontoarvoiltaan
merkittäviä metsiä. Metsät ovat seurakunnille tärkeä
tulonlähde. Ortodoksiset seurakunnat omistavat noin
1350 hehtaaria metsä- ja puistomaita.
valtuusto ja kirkkoneuvosto ja lisäksi jokaisella seurakunnalla oma seurakuntaneuvosto.
Seurakunnan johtamisesta vastaa kirkkoherra, joka toimii myös kirkkoneuvoston puheenjohtajana. Metsien hoidosta ja käytöstä voi vastata
myös esimerkiksi talouspäällikkö, kiinteistöpäällikkö tai muu viranhaltija. Heiltä voi pyytää lisätietoja seurakunnan metsäomaisuudesta, metsien sijainnista, metsäsuunnitelmasta ja heille voi myös kertoa METSOohjelmasta, jossa seurakunnat saavat suojelusta täyden verovapaan
korvauksen.
Seurakuntalainen voi vaikuttaa seurakunnan päätöksentekoon myös
tekemällä aloitteita seurakunnan luottamuselimille. Aloite toimitetaan
kirjallisena seurakunnan kirkkoherranvirastoon. Kirkkoneuvosto käsittelee aloitteet tai valmistelee ne kirkkovaltuustolle. Aloitteet voivat
koskea vaikkapa tietyn metsäalueen suojelua tai vaihtoehtoisia metsänhoitotapoja. Vaikuttaa voi myös ottamalla yhteyttä suoraan kirkkovaltuuston jäseniin, kirkkoherraan tai muihin kirkon viranhaltijoihin. Myös
esimerkiksi luonnonsuojeluyhdistykset voivat toimittaa aloitteita seurakunnalle.
Seurakuntienkin kohdalla keskeisin vaikuttamisen paikka on yleensä
kymmenen vuoden välein uusittavan metsätaloussuunnitelman laadintavaihe. Suunnitelmassa käytännössä määritellään myös luontokohteiden säilyminen sekä käytettävät metsänhakkuu- ja hoitokäytännöt.
8
Lieksa 5073
Kokkolan seurakuntayhtymä 4004
Paltamo 3695
Kuopion seurakuntayhtymä 3386
Oulun seurakuntayhtymä 3194
Rovaniemi 3023
Savonlinna 3004
Keuruu 2997
Raahe 2810
Ylä-Savon seurakuntayhtymä 2749
Saarijärvi 2491
Mikkelin tuomiokirkkoseurakunta 2379
Kauhajoki 2371
Juva 2300
Keminmaa 2226
Pudasjärvi 2127
Suomussalmi 2041
Metsäomaisuudeltaan
suurimmat evankelis-luterilaiset
seurakunnat
Pinta-ala ilmoitettu hehtaareissa.
Lähde: Kirkkohallitus.
Metso-ohjelmalla voidaan suojella
yhtenäisiä aluekokonaisuuksia, sisältäen
sekä metsiä että puustoisia soita.
9
Valtion maa- ja vesialueilla on erityisrooli luonnon monimuotoisuuden
turvaamisessa, sillä Suomen valtio on sitoutunut kansainvälisesti pysäyttämään luonnon monimuotoisuuden köyhtymisen. Myös Metsähallituksen strategiassa luvataan turvata biologisen monimuotoisuuden
säilyminen ja toimia ilmastonmuutosta hilliten. Metsähallituksella on
myös oma yhtiön toimintaa ohjaava ympäristöopas. Ympäristöoppaassa
on luonnon monimuotoisuuden ja virkistyskäytön kannalta merkittäviä
kirjauksia muun muassa arvokkaiden metsäelinympäristöjen säästämisestä, retkeilyalueiden ja virkistysmetsien metsänhoidosta sekä riistan
elinolosuhteiden turvaamisesta.
Metsähallitus ja valtion metsien käyttöön vaikuttaminen
Metsähallitus Metsätalous Oy:n ohjauksesta vastaa maa- ja metsätalousministeriö johtajanaan maa- ja metsätalousministeri. Ylin päättävä elin
on eduskunta. Käytännössä yksittäisellä kansanedustajalla ei ole kovin
suuria vaikutusmahdollisuuksia, vaan päätökset tehdään ministeriössä.
Eduskunnassa ympäristöasioista kiinnostuneimpia voivat olla ympäristövaliokunnan jäsenet. Metsiin vaikuttavia yleislinjauksia puolestaan
Valtio metsänomistajana
Metsähallitus Metsätalous Oy hallinnoi valtion omistamia
talouskäytössä olevia metsämaita, joiden pinta-ala on
yli kolme miljoonaa hehtaaria. Valtion metsiä on erityisesti
Itä- ja Pohjois-Suomessa, mutta runsaasti myös KeskiSuomessa ja Pirkanmaalla sekä paikoin muuallakin EteläSuomessa. Valtion metsäomaisuutta voit tarkastella kartalla
Retkikartta.fi-palvelussa. Sieltä näet Metsähallituksen
talousmetsät (= monikäyttömetsät), suojellut alueet sekä
esimerkiksi Metsähallituksen talousmetsissä olevat luontokohteet, jotka ovat hakkuutoiminnan ulkopuolella.
tehdään maa- ja metsätalousvaliokunnassa. Eduskunta myös säätää
vuosittain esimerkiksi Metsähallituksen tulostavoitteesta. Omalle kansanedustajallesi kannattaa siis huomauttaa Metsätalous Oy:n ylisuurista tulostavoitteista, jotka ovat perussyy monien suojelun arvoisten
kohteidenkin hakkuisiin valtion metsissä. Kansanedustajilla on myös
mahdollisuus tehdä kirjallisia kysymyksiä Metsähallituksen toiminnasta. Oman vaalipiirin asiat kiinnostavat edustajia usein eniten, joten kyselyitä voi myös suunnata sen perusteella, minkä maakunnan alueella
sijaitsevan valtion metsän metsänhoitoon tai suojeluun kokee muutostarpeita liittyvän.
Metsähallituksen talousmetsistä vastaava organisaatio on jaettu Lapin, Pohjanmaa-Kainuun ja Etelä-Suomen alueisiin, joista jokaista johtaa aluejohtaja. Alueet on jaettu edelleen tiimeihin, joiden johdossa on
tiimiesimies. Tiimeissä toimivat suunnittelijat vastaavat metsänhoitotoimien suunnittelusta maastossa.
Metsähallituksen ympäristöoppaaseen ja strategiaan kannattaa tutustua ja vedota, mikäli havaitsee niiden kanssa ristiriidassa olevia toimenpiteitä. Esimerkiksi tärkeiden virkistys- ja retkeilymetsien hakkuisiin ja
käytettäviin hakkuumenetelmiin kansalaisten palautteen pitäisi vaikuttaa. Myös suojelualueisiin rajautuvat avohakkuut ovat sekä luonnon monimuotoisuudelle että virkistyskäytölle hyvin haitallisia. Metsähallitus
on viime aikoina edistänyt avohakkuuttomien metsänhoitomenetelmien
käyttöä valtion metsissä, mutta avohakkuumetsätalouteen verrattuna
volyymit ovat edelleen valitettavan pieniä.
Toimenpiteisiin vaikuttamisen kannalta tärkein keino ovat yhteydenotot yllä mainittuihin alueellisiin toimijoihin, joiden yhteystiedot
löytyvät Metsähallituksen verkkosivuilta. Sähköpostitse tapahtuviin yhteydenottoihin voi halutessaan lisätä vastaanottajiksi myös Metsähallituksen ylintä johtoa, esimerkiksi toimitusjohtajan ja kestävän kehityksen
päällikön, jolloin hekin saavat ajantasaista tietoa kansalaisten kiitoksista, toiveista ja huolista.
Ellei yhteydenotto auta, on mahdollisten epäkohtien tuominen julkisuuteen median tai sosiaalisen median kautta valtion metsien osalta
hyvä vaikuttamisen keino. Asia on hyvä lähettää erikseen tiedoksi myös
10
Kaikki korpityypit ovat Suomessa uhanalaisia
metsätaloudesta johtuen. Kuvassa suojelematon
korpi valtion maalla Heinävedellä.
Metsähallituksen poliittisesta
ohjauksesta vastaavalle maaja metsätalousministerille ja
hänen erityisavustajilleen.
Varsinkin luontoarvoiltaan
merkittävien valtion luontoalueiden hakkuu- ja maankäyttöuhkista kannattaa olla
yhteydessä myös luonnonsuojelujärjestöihin. Järjestöistä voi
saada apua myös suojelualoitteiden edistämiseen.
Metsähallitus on perinteisesti tarjonnut eri sidosryhmille ja kansalaisille vaikutusmahdollisuuden valtion maiden
käyttöön isompia linjoja koskevien luonnonvarasuunnitelmien sekä tarkemman alue-ekologisen suunnittelun kautta.
Käytännössä näihin on liittynyt sidosryhmien kuulemista
sekä erilaisia karttapohjaisia
kansalaiskommentointimahdollisuuksia, joihin kannattaa
osallistua.
© Ari Aalto / WWF
11
Paikallislehdet ja sosiaalinen media ovat oivallisia paikallisen vaikuttamisen
keinoja. Esimerkiksi tärkeän lähimetsän kohtalo on todennäköisesti paikallislehdelle varsin kiinnostava aihe. Taajamien lähimetsät ovat monesti hyvin tärkeitä
retki- ja opetuskohteita myös esimerkiksi alueen päiväkodeille ja kouluille. Mielipidepalstalla on hyvä esittää kysymyksiä kunnan tai seurakunnan päättäjille.
Hyvillä valokuvilla on merkittävä rooli sekä asian esilletuonnissa että metsän dokumentoinnissa jatkotoimenpiteitä varten. Näyttävien kuvien jakaminen
Instagramissa, tilannepäivitykset Facebookissa, retkikertomukset blogeissa tai
päättäjien lähestyminen Twitterissä ovat tehokkaita vaikuttamisen keinoja. Hyvä
tapa on myös järjestää kohteeseen yleisö- tai päättäjäretki, josta paikallismediakin usein kiinnostuu. Vastaava keino on yhdistää kulttuuria ja luontoa viemällä
metsään esimerkiksi tanssia, musiikkia tai taidetta.
Tärkeäksi kokemiensa asioiden edistämiseksi voi myös kerätä nimilistoja eli
adresseja. Paikallisesti tällaisen listan vaikuttavuus on sitä suurempi, mitä suurempi osa paikallisesta väestöstä on asian takana. Esimerkiksi kuntia koskevissa
asioissa adressin kerääminen voi olla varsin tärkeä vaikuttamisen keino, vaikka
nimienkeruu vaatiikin hieman enemmän työtä. Perinteisten paperilistojen lisäksi
adresseja voi perustaa internetin palveluissa.
Julkisuus ja
adressit
Media tarjoaa nykyisin runsaasti eri vaikuttamiskanavia.
Asioiden nostaminen julkisuuteen lisää keskustelua ja parantaa
etenemisen edellytyksiä. Medianäkyvyys toimii hyvin erityisesti
yhdessä taustavaikuttamisen kuten aloitteiden ja yhteydenottojen kanssa. Keskusteluissa on syytä esittää kantansa selkeästi ja
perustellen, mutta samalla varoa turhaa kärjistämistä. Pyrkimys
rakentavaan faktapohjaiseen dialogiin tuo useimmiten parhaan
lopputuloksen.
Luontoarvojen turvaaminen
ja luonnon virkistyskäyttö
voidaan hyvin yhteensovittaa
myös metsän suojelussa.
© Ari Aalto / WWF
12
Viime vuosina yhä useampi kunta on ymmärtänyt luonnonsuo
-
jelualueiden palvelevan virkistyskäyttöä ja lisäävän kunnan ve
-
tovoimaisuutta. Tästä syystä monet suuremmat kaupungit ovat
jatkaneet vanhaa hienoa perinnettä suojelemalla luontokohtei
-
ta myös ilman korvauksia. Näin ovat menetelleet viime vuosina
muun muassa pääkaupunkiseudun isot kaupungit sekä Lahti.
Kohteiden valinnasta ja arvioinnista vastaavat alueelliset elin
-
keino-, liikenne- ja ympäristökeskukset. Lisätietoa löytyy METSOohjelman verkkosivuilta.
METSO-ohjelma
Yksityisten metsänomistajien lisäksi myös kunnilla ja
seurakunnilla on mahdollisuus osallistua eteläisen
Suomen metsien monimuotoisuusohjelma METSOon.
METSO-ohjelmassa valtio maksaa arvokkaan metsäalueen perustamisesta yksityiseksi suojelualueeksi puus
-
ton arvoa vastaavan korvauksen. Kunnilla ja seurakun
-
nilla on siten mahdollisuus saada verotonta korvausta
ohjelman kriteerit täyttävistä metsistään myös jättä
-
mällä ne hakkaamatta. Seurakunnat saavat suojelusta
täyden puuston hinnan mukaisen korvauksen. Kunnalle
maksetaan yksityisen suojelualueen perustamisesta
enintään 50 % kohteen metsätaloudellisesta arvosta.
Aluetta koskevat mahdolliset kaavoihin merkityt
käyttörajoitukset laskevat korvaussummaa. Vaihtoehtoisesti kunta voi tarjota metsäänsä valtiolle ostettavaksi suojelutarkoitukseen. Valtiolle myytäessä
kunta saa täyden korvauksen puustosta ja korvausta
maksetaan myös maapohjasta.
Kasvupaikasta riippuen puusto
voi olla iältään vanhaa, vaikka
ei olisikaan erityisen järeää.
Tämä männikkö on yli 100-vuotias
sisältäen myös vanhaa lahopuuta.
© Ari Aalto / WWF
13
Toinen hyvä indikaattori on puuston rakenne, vaikkei lahopuuta vielä
olisikaan erityisen runsaasti. Puuston hyvästä luonnontilan asteesta
kertovat eri-ikäiset ja -kokoiset puut sekä harvennuskantojen puuttuminen. Puuston luonnontilan tasoa voi arvioida myös latvuskerrosten
määrästä eli kerroksellisuudesta: luonnontilaisessa tai luonnontilaisen
kaltaisessa metsässä puiden latvuksia on eri korkeuksilla aina pienistä taimista suurimpiin valtapuihin asti. Tavanomainen talousmetsä on
useimmiten hoidettu tasaikäiseksi- ja kokoiseksi, jolloin sieltä puuttuvat pienimmät ja suurimmat puut. Usein metsänhoidolta pidempään
säästyneissä metsissä on myös hoidettuja talousmetsiä monipuolisempi
Mistä tunnen luontoarvoja
sisältävän metsän?
Luonnon monimuotoisuuden kannalta arvokkaan metsän
tunnistamiseen on muutamia helpohkoja vinkkejä. Niistä
tärkein on, että lahopuuta on runsaammin kuin tavanomaisessa hoidetussa talousmetsässä. Näetkö kuolleita pystypuita, keloja tai maassa makaavia puunrunkoja? Mikäli
havaitset useita kuolleita pystypuita tai maapuita samoilta
jalansijoilta eri puolilla metsää, kyse on todennäköisesti
luonnolle arvokkaasta alueesta. Valtaosa metsien uhanalaisista lajeista on riippuvaisia juuri lahopuista. Etenkin
maassa makaavien järeiden ja eri-ikäisten lahopuiden suuri
määrä kielii todennäköisesti myös mielenkiintoisesta kääpä-, jäkälä- ja sammallajistosta. Luontaisesti kehittyneissä
nuoremmissa arvometsissä lahopuu voi muodostua pääosin
tai kokonaan myös ohutläpimittaisesta lahopuusta.
puulajivalikoima. Sekapuustoisuus lisää luontoarvoja. Erityisesti vanhat lehtipuut kuten haavat, raidat, pihlajat ja lehmukset ovat metsäluonnolle tärkeitä.
Myös aikanaan metsätalouskäytössä ollut metsä voi puuston ikääntymisen ja lahopuun muodostumisen vuoksi kehittyä luonnonsuojelullisesti arvokkaaksi.
Monimuotoisuudelle tärkeitä elinympäristöjä ovat myös esimerkiksi
vesistöjen kuten järvien ja purojen rantametsät, aiemmin suojeltujen alueiden lähimetsät sekä kosteat tai soistuneet metsät. Tarkemmin luonnolle arvokkaista metsien rakennepiirteistä voit lukea Monimuotoisuudelle
arvokkaiden metsäelinympäristöjen tunnistaminen -julkaisusta, joka on
tehty METSO-ohjelmaa varten.
Julkisyhteisöjen mailla metsien suojelua voi perustella myös maisema-arvoilla, metsän merkityksellä virkistyskäytölle, lajistollisella rikkaudella tai vaikka sijainnilla olemassa olevan suojelualueen vieressä.
Etenkin vähemmällä metsätalouskäytöllä pitkään olleissa metsissä METSO-ohjelman mukaisia suojeluarvoja saattaa kehittyä metsänhoidon ulkopuolelle jääviin metsiin melko nopeastikin, jolloin myös metsien kehityspotentiaali kannattaa huomioida.
Jos uhattu metsä vaikuttaa sisältävän merkittäviä luonto- tai virkistysarvoja, voit olla yhteydessä esimerkiksi paikalliseen ympäristöyhdistykseen neuvojen kysymiseksi. WWF:llä ei ole Suomen luonnonsuojeluliiton piirien ja paikallisten luonnonsuojeluyhdistysten kaltaista
alueellista verkostoa, joten WWF:n mahdollisuudet osallistua syvällisemmin paikallisiin aloitteisiin on varsin rajallinen. Alueen linnustosta
parhaat tiedot ovat monesti BirdLifen alueellisella yhdistyksellä. Erityisen merkittävien luontoarvojen ollessa kyseessä kannattaa aina olla
yhteydessä myös alueellisen ELY-keskuksen METSO-vastuuhenkilöihin.
Olennaisinta on kuitenkin yhteydenotto alueen omistavaan julkisyhteisöön.
© Ari Aalto / WWF
14
Yksi helpoimmin havaittava suojelunarvoisen
metsän merkki on kuolleet puut. Ne ovat erittäin
tärkeitä metsäluonnon monimuotoisuudelle.
15
Suomi on kansainvälisissä sopimuksissa sitoutunut pysäyttämään luonnon monimuotoisuuden köyhtymisen. Se ei onnistunut luvatusti vuoteen 2020 mennessä, joten toimenpiteillä on kiire. Metsiemme lintujen,
hyönteisten, jäkälien, sammalten ja sienten nopea katoaminen onkin
tieteellisesti osoitettu peruste sekä metsien suojelulle että avohakkuista
luopumiselle.
Siirtyminen avohakkuista metsän jatkuvaan kasvatukseen ja vanhojen metsien suojelu hidastavat myös ilmastonmuutosta, sillä vanhoihin
metsiin kertyy ajan myötä valtava hiilivarasto. Hiiltä on runsaasti paitsi puissa myös maaperässä. Avohakkuissa ja maanmuokkauksessa tämä
hiilivarasto vapautuu lämmittämään ilmakehää muutamassa vuodessa,
sillä valtaosa suomalaisista metsätaloustuotteista on lyhytikäisiä. Koska
päästöjä on leikattava nopeasti eikä vuosikymmenten kuluttua, tähän ei
ole varaa. Vanhojen metsien suojelu onkin yhtä aikaa luonnonsuojelu- ja
ilmastoteko. Valtiolla, useilla kunnilla ja Suomen evankelis-luterilaisella
kirkolla on ilmastostrategioita, joiden tavoitteena on hiilineutraalius.
Avohakkuiden korvaaminen jatkuvalla kasvatuksella eli peitteisellä
metsätaloudella, jossa metsä säilyy jatkuvasti puustoisena, kasvattaa sekin
Argumentteja metsäkeskusteluun
Voimaperäisen ja yksipuolisen metsätalouden arvet näkyvät
metsissämme: uusimman Suomen lajiston uhanalaisuusarvioinnin mukaan uhanalaisia eli katoamisvaarassa
olevia metsälajeja on nyt 833. Tämä on kolmannes kaikista
Suomen uhanalaisista lajeista. Lisäksi uhanalaisuuden
kynnyksellä silmälläpidettäväksi arvioituna on 754 ensisijaisesti metsissä elävää lajia. Lajien lisäksi myös lukuisat
metsien ja soiden luontotyypit, kuten lehdot ja korvet, ovat
uhanalaisia. Tilannetta pahentaa riittämätön suojelualueiden määrä.
sekä puuston että maaperän hiilivarastoa. Turvemailla avohakkuut ja
niitä seuraava maanmuokkaukset ja vesitalouden järjestelyt ovat ilmastolle erityisen haitallisia toimenpiteitä ja pilaavat samalla vesistöjä.
Myös monet metsiemme uhanalaiset lajit, kuten kuukkeli ja liito-orava,
hyötyisivät avohakkuista luopumisesta. Jatkuva kasvatus on useimmissa
metsissä taloudellisesti kilpailukykyinen vaihtoehto avohakkuumetsätaloudelle. Lisäksi se turvaa selvästi paremmin virkistys- ja maisema-arvot
sekä maan hiilivarastot. Avohakkuista luopumisen lisäksi monenlaisia
luonnonhoidon toimenpiteitä tarvitaan monimuotoisuuden turvaamiseksi talousmetsissä. Näitä ovat esimerkiksi lahopuiden säästäminen,
elävien säästöpuiden jättäminen, vesistöjen suojavyöhykkeiden rajaaminen ja lehtipuiden säilyttäminen. Näistä toimenpiteistä voi lukea lisää
WWF:n metsänhoito-oppaasta.
Metsäsertifiointi on keino osoittaa metsäteollisuuden asiakkaille
puuntuotannon kestävyys. Lähes kaikki Suomen metsät on sertifioitu.
Käytössä on kaksi kilpailevaa järjestelmää: metsäteollisuuden PEFC
ja ympäristöjärjestöjenkin tukema FSC. Valtaosaa Suomen metsistä ja
esimerkiksi kaikkia valtion metsiä koskeva PEFC-sertifiointi ei turvaa
metsätalouden ekologista kestävyyttä, eivätkä ympäristöjärjestöt siksi
ole sen jäseniä. FSC-sertifikaatti turvaa esimerkiksi uhanalaisia lajeja
ja vesistöjen rantametsiä sekä korpia ja muita arvokkaita luontokohteita selvästi metsälain minimiä paremmin. Jotkin kunnat ja seurakunnat
ovatkin liittyneet sekä ekologiset että sosiaaliset arvot paremmin huomioivan ja puun menekin takaavan FSC-sertifikaatin piiriin. Liittyminen onnistuu esimerkiksi osana metsäyhtiöiden ryhmäsertifikaatteja.
FSC-sertifioidun metsän metsänhoitoon voi vaikuttaa muun muassa
perehtymällä maastossa siihen, toteutuvatko metsänhoidossa sertifikaatin edellyttämät luontotyyppien ja lajien huomiointivaatimukset.
Metsälain 10 § määrää säilyttämään tiettyjen arvokkaiden elinympäristöjen erityispiirteet. Näitä erityisen tärkeitä elinympäristöjä ovat
esimerkiksi luonnontilaiset ja sen kaltaiset purot ja norot lähiympäristöineen, korkeat jyrkänteet ja niiden välittömät alusmetsät, rehevät lehtolaikut sekä eräät korpityypit. Lakikohteet sijaitsevat usein laajemmilla
16
Metsän jatkuva kasvatus on ympäristön
kannalta parempi tapa hoitaa metsää. Silloin
myös virkistysarvoja voidaan huomioida.
luonnoltaan arvokkailla metsäalueil
-
la, jolloin kohteen säilyttäminen lain
vaatimuksia laajemmin on ekologi
-
sesti perusteltua. Lakikohteiden li
-
säksi metsäorganisaatiot ovat määri
-
telleet myös joukon muita arvokkaita
luontokohteita, joiden säästäminen
ja huomiointi kuuluu hyvään met
-
sänhoitoon.
Arvokkaat elinympäristöt nosta
-
vat kohteen luonnonsuojelullista ar
-
voa myös METSO-ohjelmassa. Met
-
sälakikohteiden riittävä huomiointi
ei ole itsestäänselvyys edes valtion,
kuntien ja seurakuntien mailla, joten
kansalaisseurantaa tarvitaan myös
niiden osalta.
Metsäluonnon vaaliminen on myös
imagokysymys. Kunta tai seurakunta
voi hankkia positiivista julkisuutta ja
profiloitua ympäristöasioissa suoje
-
lemalla arvokkaita luontoalueita tai
luopumalla avohakkuista. Esimerk
-
kejä vetovoimaisista, METSO:ssa
suojelluista lähiluontokohteista on
lukuisia, kuten vuoden retkipaikaksi
2017 valittu Ritajärvien alue Sasta
-
malassa sekä Lapakisto Nastolassa.
Suojeltu kunta- tai seurakuntamet
-
sä onkin paitsi luonnon ja nykyisten
asukkaiden ilo, myös sijoitus tulevien
sukupolvien hyvinvointiin.
© Joonas Fritze / WWF
17
Kirjallisuus
Anttila, S., Koskela, T., Löfström, I., Paloniemi, R. & Syrjänen, K. 2016. Luontoinventoinneista luontoarvojen turvaamiseen – METSO-ohjelman
toteutus kunnissa ja seurakunnissa. Suomen ympäristökeskuksen raportteja 2/2016.
http://hdl.handle.net/10138/159801
Anttila, S., Syrjänen, K. & Paloniemi, R. 2013. Kunnat ja seurakunnat METSOn toteuttajina. Suomen ympäristökeskuksen raportteja 31/2013.
http://hdl.handle.net/10138/41713
Ekblad, C. & Reinikainen, M. 2012. Nytta och nöje av skogen – Kommuner och församlingar som skogsägare. Natur och Miljö.
https://www.naturochmiljo.fi/Site/Data/812/Files/Publikationer/NoM_skogspublikation_1212_webb.pdf
Hyvärinen, E., Juslén, A., Kemppainen, E., Uddström, A & Liukko, U-M. (toim.) 2019. Suomen lajien uhanalaisuus – Punainen kirja 2019.
Ympäristöministeriö & Suomen ympäristökeskus.
https://helda.helsinki.fi/handle/10138/299501
Keto-Tokoi, P. 2018. Tutkimustietoon perustuvia suosituksia vastuullisen metsänhoidon kehittämiseksi. WWF Suomen raportteja 37.
[Saatavilla myös ruotsiksi]
https://wwf.fi/app/uploads/v/p/l/luhifazfb7hhjzxrrh5e6sh/wwf_metsanhoitoraportti_web.pdf
Keto-Tokoi, P., Saaristo, L., Valkeapää, A. & Kunttu, P. 2019. WWF:n metsänhoito-opas – metsänhoitoa sinun ja luonnon ehdoilla. WWF Suomi.
[Saatavilla myös ruotsiksi]
https://wwf.fi/app/uploads/2/g/r/9t46iyom5d3tge2xrbv99/metsaopas_2019_fin_web.pdf
Kontula, T. & Raunio, A. (toim.). 2018. Suomen luontotyyppien uhanalaisuus 2018. Luontotyyppien punainen kirja – Osa 2:
luontotyyppien kuvaukset. Suomen ympäristökeskus ja ympäristöministeriö. Suomen ympäristö 5/2018.
http://urn.fi/URN:ISBN:978-952-11-4819-4
Mäntylä, J. 2019. Luonnonsuojelijan vaikuttamisopas. Suomen luonnonsuojeluliiton Pirkanmaan piiri ry.
https://www.sll.fi/app/uploads/sites/10/2019/09/Luonnonsuojelijan_vaikuttamisopas_SLL_Pirkanmaan_piiri_ry_web.pdf
Natur och Miljö 2007. Stig in i skogen. Natur och Miljö.
https://www.naturochmiljo.fi/Site/Data/812/Files/Pdf%20dokument/stig_in_i_skogen.pdf
Räsänen, L. & Savola, K. 2011. Kuntametsät asukkaiden ja luonnon keitaiksi. Uudenmaan ympäristönsuojelupiiri. Saatavilla
https://www.sll.fi/app/uploads/2018/10/KM-30-valmis-1.01-1.pdf
Savisaari, H. (toim.) 2006. Metsän ääni – Luonto-Liiton opas metsiin ja metsiensuojeluun. Luonto-Liitto ry.
http://www.luontoliitto.fi/metsa/kuvat/Metsan_aani.pdf
Syrjänen, K., Hakalisto, S., Mikkola, J., Musta, I., Nissinen, M., Savolainen, R., Seppälä, J., Seppälä, M., Siitonen, J. & Valkeapää, A. 2016.
Monimuotoisuudelle arvokkaiden metsäympäristöjen tunnistaminen. METSO-ohjelman luonnontieteelliset valintaperusteet 2016–2025.
Ympäristöministeriön raportteja 17/2016.
https://julkaisut.valtioneuvosto.fi/bitstream/handle/10024/74890/YMra_17_2016.pdf?sequence=1&isAllowed=y
© Ari Aalto / WWF
18
Metso-ohjelmalla suojeltu
sekametsä, jossa harvinaiseksi
käyneitä suuria lehtipuita.
19
Liite 1.
Esimerkki kunnan metsiensuojelualoitteesta
Jakelu: kunnanjohtaja, tekninen johtaja, ympäristösihteeri, kunnanhallituksen puheenjohtaja, teknisen lautakunnan puheenjohtaja
Esitämme, että kaupunki suojelisi omistamansa vanhan metsän Päijänteenmäessä, Hirvon kylällä. Rajaus 20 hehtaarin laajuisesta arvokkaasta alueesta
on tämän esityksen liitteenä. Alueen luonto-, virkistys- ja maisema-arvot ovat
poikkeuksellisen suuret.
Pääosa alueesta on yli 100-vuotiasta kuusimetsää, jonka rehevyydestä kielivät metsälehmukset ja näsiät. Luonnon monimuotoisuudelle tärkeää lahopuustoa on alueella paljon, sillä metsä on saanut kehittyä vailla ihmisen
vaikutusta vuosikymmeniä. Luonnontilaisuudesta kertoo myös arvokas vanhojen metsien lajisto. Esimerkiksi Etelä-Suomessa harvinaisiksi käyneitä vanhojen metsien kääpiä ja sammalia tavataan runsaasti.
Mäki kätkee taakseen pienen, erämaisen Virkalammen, jota ympäröi kaunis
räme- ja korpireunus. Retkeilijät ovat jo löytäneet luonnonkauniin maiseman, sillä lammen rantaan kiemurtelee metsäautotien päästä metsäpolku.
Paikka olisi mitä parhain esimerkiksi laavun rakentamiselle ja helposti saavutettavan lähiretkikohteen luomiselle. Tällaiset kohteet ovat keskeinen vetovoimatekijä niin matkailun kuin asukkaidenkin näkökulmasta.
Kaupungin on mahdollista saada korvausta alueen suojelusta eteläisen Suomen metsien monimuotoisuusohjelma METSO:n kautta. Esitetty alue täyttää
ohjelman valintakriteerit kokonaisuudessaan luokissa I ja II. Lisää kuntien
METSO-ohjelmasta voi lukea osoitteesta www.metsonpolku.fi.
Yhdeksi kuntien tärkeäksi tehtäväksi on laissa määritelty luonnon- ja maisemansuojelun edistäminen alueellaan. Toivommekin, että kaupunki säästää
tämän arvokkaan kohteen luonnon ja tulevien sukupolvien iloksi. Pyydämme
myös tietoa siitä, mihin toimenpiteisiin tämän aloitteen perustella on ryhdytty.
Paikka ja aika Aloitteen tekijän yhteystiedot
Selite: Merkitse aloitteeseen kenelle se on lähetetty. Kunnan metsäasioita käsittelevät ja niistä päätöksiä tekevien henkilöiden tehtävänimikkeet
vaihtelevat kunnittain, mutta aloite kannattaa lähettää sekä metsistä vastaaville viranhaltijoille että luottamushenkilöille. Kunnanjohtaja sen sijaan
voi ajatella asiassa esimerkiksi kunnan imagoa.
Selite: Kohteen sijainti, koko ja esimerkiksi jokin korostettava erityispiirre
tai ajankohtainen asia (metsäsuunnitelman päivitys, hakkuusuunnitelma,
kunnan juhlavuosi) lyhyesti.
Selite: Kuvaus alueen luontoarvoista, kuten arvokkaista rakennepiirteistä
ja vanhojen metsien lajistosta, jos tietoa niistä on. Kuvaus voi olla yleispiirteinen ja pituudeltaan 1-2 kappaletta. Valokuvat ja mahdollinen tarkempi raportti kohteesta voidaan lisätä aloitteen liitteeksi yhdessä rajauksen
kanssa.
Selite: Virkistyskäytön ja maisemallisten arvojen esilletuonti parantaa aloitteen läpimenomahdollisuuksia. Lähiretkikohteiden arvo ymmärretään jo
useimmissa kunnissa ja luonnossa virkistäytyminen on nouseva trendi.
Selite: METSO-ohjelman mahdollisuuksien esilletuonti on etenkin suurimpien kaupunkien ulkopuolella tärkeää, sillä taloudelliset asiat ovat usein
ratkaisevia. Tässä kohtaa voi myös muistuttaa kuntien velvollisuudesta
luonnonsuojelun edistämiseen ja esittää muita sosiaalisia ja yhteiskunnallisia perusteluita. Lisäksi kannattaa esittää pyyntö saada vastaus tehtyyn
aloitteeseen.
20
Liite 2.
Esimerkki seurakunnan metsiensuojelualoitteesta
Jakelu: kirkkoherra, talouspäällikkö, kirkkoneuvoston puheenjohtaja, kirkkovaltuuston
puheenjohtaja
Esitämme, että seurakunta suojelisi omistamansa Ilovuoren vanhan metsän. Rajaus tästä poikkeuksellisen laajasta, yli 60 hehtaarin yhtenäisestä kokonaisuudesta on tämän esityksen liitteenä.
Alueen luonto-, virkistys- ja maisema-arvot ovat poikkeuksellisen suuret.
Ilovuorta peittävät laajat ja luonnoltaan hyvin monipuoliset yli 100-vuotiaat metsät. Notkelmien korpikuusikot vaihtuvat kallioisiksi männiköiksi rinteiden kivikoissa. Puuvanhusten suojassa viihtyvät vanhojen metsien linnuista myös monelle tutut uhanalaiset hömö- ja töyhtötiainen,
joiden kanta on alueella vahva. Metsän luonnontilaisuudesta kertova runsas lahopuusto tarjoaa
elinpaikan lukuisille kääville, jäkälille ja sammalille.
Seurakunnan on mahdollista saada täysi, puuston arvon mukainen ja verovapaa korvaus alueen suojelusta eteläisen Suomen metsien monimuotoisuusohjelma METSO:n kautta. Esitetty alue täyttää ohjelman valintakriteerit valtaosin luokissa I ja II. Suojelu on siis myös taloudellisesti kannattava vaihtoehto. Lisää seurakuntien METSO-ohjelmasta voi lukea osoitteesta
www.metsonpolku.fi.
Upeista metsistään tunnettu Ilovuori on kylän tärkein virkistysalue. Helposti saavutettava polkuverkosto tarjoaa erinomaiset puitteet kuntolenkkeilyyn, sieniretkeen tai lyhyeen hengähdystaukoon arjen rutiineista. Alueen rauhoittaminen mahdollistaisi virkistyskäytön aivan kuten ennenkin. Esimerkiksi polkujen ylläpito ja vaarallisten puiden kaataminen niiden varrelta olisi edelleen
mahdollista. Status luonnonsuojelualueena lisäisi metsän houkuttelevuutta retkeilykohteena.
Evankelis-luterilainen kirkko on vahvasti profiloitunut ympäristömyönteiseksi. Kirkon toiminnassa tärkeä viljelyn ja varjelun periaate sisältää ajatuksen myös yhteisen ympäristömme varjelusta.
METSO-ohjelma ja metsien luontoarvojen vaaliminen ovatkin esimerkiksi tärkeä osa kirkon ympäristödiplomia. Myös kirkon kunnianhimoinen ilmasto-ohjelma kannustaa vanhojen metsien ja
niiden hiilivaraston suojeluun.
Toivomme, että seurakunta säästää tämän arvokkaan kohteen luonnon ja tulevien sukupolvien
iloksi. Pyydämme myös tietoa siitä, mihin toimenpiteisiin tämän aloitteen perustella on ryhdytty.
Paikka ja aika Aloitteen tekijän yhteystiedot
Selite: Merkitse aloitteeseen kenelle se on lähetetty. Seurakunnan metsäasioita käsittelevät ja niistä päätöksiä tekevien
henkilöiden tehtävänimikkeet vaihtelevat seurakunnittain,
mutta aloite kannattaa lähettää sekä metsistä vastaaville
työntekijöille että luottamushenkilöille.
Selite: Kohteen sijainti, koko ja esimerkiksi jokin korostettava
erityispiirre tai ajankohtainen asia (metsäsuunnitelman päivitys, hakkuusuunnitelma, seurakunnan juhlavuosi) lyhyesti.
Selite: Kuvaus alueen luontoarvoista, kuten arvokkaista rakennepiirteistä ja vanhojen metsien lajistosta, jos tietoa niistä
on. Kuvaus voi olla yleispiirteinen ja pituudeltaan 1-2 kappaletta. Valokuvat ja mahdollinen tarkempi raportti kohteesta
voidaan lisätä aloitteen liitteeksi yhdessä rajauksen kanssa.
Selite: Monelle seurakunnalle metsät ovat tärkeä tulonlähde
ja talousasiat painavat vaakakupissa paljon. Siksi METSO-ohjelman taloudellisetkin mahdollisuudet on hyvä tuoda selkeästi esille.
Selite: Virkistyskäytön, maisemallisten arvojen ja inhimillisyyden korostaminen parantaa aloitteen läpimenomahdollisuuksia. Suojelemalla tällaisen kohteen seurakunta voi hankkia positiivista julkisuutta ja profiloitua ympäristöasioista
välittävänä seurakuntana.
Selite: Evankelis-luterilaisella kirkolla on toiminnassaan vahva ympäristöpainotus. Tässä kohtaa voi myös esittää muita
sosiaalisia ja yhteiskunnallisia perusteluita. Lisäksi kannattaa
esittää pyyntö saada vastaus tehtyyn aloitteeseen.
21
Metso-ohjelmalla suojeltu mäntymetsä. Männyn kilpikaarna on osoitus puun korkeasta iästä. © Ari Aalto / WWF
Suojelemme luontoa ja ratkaisemme ympäristöongelmia
– luonnon ja ihmisten hyväksi.
wwf.fi
WWF Suomen raportteja 37
Tutkimustietoon perustuvia suosituksia
vastuullisen metsänhoidon kehittämiseksi
Petri Keto-Tokoi
RAPORTTI
2018
3
Sisällys
Esipuhe 4
Tiivistelmä 5
Johdanto 8
Vesistöjen suojavyöhykkeet 9
Kuollut puu 28
Säästöpuut 46
Luontotyyppien turvaaminen 66
Energiapuun korjuu 72
Lannoitus 93
Maanmuokkaus 100
Kulotukset ja ennallistamispoltot 115
4
Suomalaisia metsiä on hyödynnetty erittäin tehokkaasti. Suomalainen metsätalous
onkin satojen lajien ja kymmenien luontotyyppien uhanalaistumisen syynä. Metsien
entistä massiivisempi hakkaaminen on erittäin suuri haaste sille, miten metsiä käsitellään monimuotoisuuden tilan parantamiseksi.
Metsätalouden kestävyyden parantamiseksi on tehty ja tehdään edelleen erilaisia suosituksia, ohjeita ja standardeja. Parhaillaan käynnissä on vastuullisen metsänhoidon
FSC-standardin kriteerien kehittäminen. Siitä syystä pyysimme, että metsänhoitaja
Petri Keto-Tokoi tekee itsenäisesti kirjallisuuskatsauksen standardin tiettyjen ympäristökriteerien aiheisiin liittyvän tutkimustiedon pohjalta. Katsaus on tehty helmimaaliskuussa 2017, ja sitä on täydennetty joulukuussa 2017. Tieteellisten tutkimusten
suorien tulosten lisäksi Keto-Tokoi on niiden synteesinä laatinut johtopäätöksiä ja
metsänhoidon kehittämissuosituksia. Nämä eivät välttämättä edusta WWF Suomen
kantaa. Uskon, että tämä kirjallisuustarkastelu ja sen pohjalta tehdyt johtopäätökset
antavat vankan ja tasapuolisen perustan vastuullisen metsänhoidon kehittämiseksi
Suomessa.
Toivomme katsauksen tukevan mahdollisimman laajasti ekologisesti kestävää
metsätaloutta edistäviä prosesseja. Näitä tutkimustuloksia voi hyödyntää kaikessa
metsänhoidon kehittämisessä luonnon monimuotoisuuden paremmin huomioivaan
suuntaan.
Katsauksessa Petri Keto-Tokoi on käynyt läpi valtavan määrän tutkimuksia, ja itseäni
miellyttää raportin selkeäsanaisuus siitä, miten tutkimustietoa pitäisi hyödyntää, kun
aidosti kestävän metsänhoidon kriteerejä mietitään ja viedään käytäntöön.
Kiitän Petrin lisäksi lämpimästi myös WWF Suomen toimituskuntaa hyvästä työstä,
kuten myös Pekka Punttilaa Suomen ympäristökeskuksesta ja Henrik Lindbergiä Hämeen ammattikorkeakoulusta arvokkaista kommenteista ja lisätiedoista.
Toivon, että tämä raportti auttaa niitä monia asiantuntijoita ja tahoja, jotka aidosti
haluavat kehittää suomalaista metsänhoitoa ekologisesti kestävämpään suuntaan, ja
siten turvata metsäluonnon monimuotoisuuden ja kääntää huolestuttavan uhanalaisuuskehityksen toiseen suuntaan.
Jari Luukkonen
suojelujohtaja
WWF Suomi
Esipuhe
5
Pohjoismaisten tutkimusten ja asiantuntija-arvioiden perusteella seuraavat metsänhoidon luonnonhoitotoimet ovat ekologiselta vaikuttavuudeltaan tehokkaita.
Tarkastelussa olivat vaikutukset luonnon monimuotoisuuteen ja vesistöihin, mutta
ei toimenpiteiden ilmastovaikutuksia.
Vesistöjen suojavyöhykkeet
Vesistöjen ja pienvesien rannoille jätettävä vähintään noin 30 metriä leveä puustoinen, mieluiten kokonaan käsittelemätön suojavyöhyke, on ekologisesti hyvin perusteltu ratkaisu. Eroja leveyden tarpeessa aiheuttavat paikalliset luontoarvot ja olosuhteet, eivät niinkään erilaiset vesistötyypit. Rajauksissa tulee huomioida sekä metsän
suojavaikutukset vesistöön että rantametsän luontoarvot. Myös suojeltavien korpien
ympärillä noin 30 metrin suojavyöhykkeet ovat ekologisesti hyvin perusteltuja.
Kuolleet puut
Kuolleiden puiden säästäminen on kustannustehokkain tapa lisätä lahopuuston
määrää. Hyvin perusteltu ekologinen tavoite on pyrkiä säästämään kaikki talousmetsissä syntyvät kuolleet puut. Hyvä käytäntö on jättää kaikki järeät kuolleet puut,
joiden poistamista metsätuholaki ei edellytä tai jotka eivät aiheuta vaaraa tai sulje
kulkureittejä.
Mikäli sen sijaan tarkastellaan tietyn vähimmäiskappalemäärän säästämistä, jätettävien puiden läpimittavaatimukseksi on syytä asettaa 20 cm. Järeät lahopuut ovat
vähentyneet eniten, ja niillä on suurin merkitys uhanalaisille lajeille.
Luontoarvoiltaan merkittävillä alueilla (10–30 % pinta-alasta) suojelukohteita ympäröivien talousmetsien lahopuutavoitteeksi tulee asettaa vähintään 20 m3
/ha.
Säästöpuut
Säästöpuiden minimimääräksi on esitetty laajan kansainvälisen tutkijaryhmän
asiantuntija-arviona 5–10 % puuston tilavuudesta tai pinta-alasta. Säästöpuiden
20 cm:n minimiläpimittavaatimus on ekologisesti hyvin perusteltu, myös PohjoisSuomessa.
Vastuullisen metsänhoidon käytännöissä on syytä jättää enemmän säästöpuustoa
luontoarvoiltaan merkittävien alueiden ympäristöön. Säästöpuiden ja puuryhmien
säästämistä tulee edellyttää myös kasvatushakkuissa ja metsän jatkuvassa kasvatuksessa. Niiden aluspuusto tulee säästää harventamatta ja raivaamatta.
Luontotyyppien turvaaminen
Ennallistamisen ja aktiivisen luonnonhoidon tarpeen näkökulma on melko heikosti
esillä nykyisissä metsänhoitosuosituksissa ja standardeissa, ja sitä on syytä vahvistaa.
Näitä toimenpiteitä on aiheellista suositella metsänomistajille osana vastuullisen
metsänhoidon edistämistä.
Tiivistelmä
6
Luontotyyppien turvaamisessa metsälain ja luonnonsuojelulain turvaamien kohteiden säästäminen ei riitä. FSC-standardin aina säästettävien kohteiden luettelo
toimii lähtökohtana vastuulliseen metsänhoitoon ja sen lisäksi on syytä huomioida
myös seuraavat luontotyypit: dyynimetsät, karukkokankaat, ultraemäksisen maapohjan metsät, kalkkikalliot, serpentiinikalliot, kalkkipitoisten maapohjien metsät,
pähkinäpensaikot, metsäpaloalueet ja muut runsaslahopuustoiset nuoret häiriömetsät sekä ennallistamisen jälkeen suojellut luontotyypit. Harjujen valorinteiden
sekä hakamaiden, metsäniittyjen ja peltojen ja metsien vaihettumisvyöhykkeiden
osalta on perusteltua edellyttää avoimuutta, paisteisuutta ja niittylaikkuisuutta lisääviä toimia.
Energiapuun korjuu
On ekologisesti perusteltua jättää noin 30 % latvusmassasta ja kannoista korjaamatta metsikkötasolla. Tätäkin tärkeämpää on, miltä osuudelta latvusmassaa ja kantoja
korjataan maisematasolla. Ruotsalaisen analyysin mukaan latvusmassaa voidaan
korjata kestävästi ympäristötavoitteita vaarantamatta 40 %:lta ja kantoja 20 %:lta
avohakkuiden pinta-alasta. Tässä tarkasteltiin vaikutuksia luonnon monimuotoisuuteen sekä vaikutuksia maaperään ja vesistöihin, mutta ilmastovaikutukset on
rajattu tarkastelun ulkopuolelle.
Energiapuun korjuussa tulee välttää lehtipuiden hakkuutähteen ja kantojen korjuuta, kuolleiden puiden korjuuta sekä niiden vaurioittamista korjuussa. Energiapuuharvennuksen jälkeen metsässä tulee olla jäljellä yhtä monta puulajia kuin siellä
kasvoi ennen harvennusta.
Lannoitus
Lannoituksen vesiensuojelu toteutuu maalevityksessä riittävän hyvin, jos jätetään
riittävät suojavyöhykkeet kaikkien vesistöjen ja pienvesien rannoille. Suojavyöhykkeitä on syytä jättää myös luonnonsuojelualueiden, soiden ja arvokkaiden luontokohteiden ympärille. Lentolevityksessä saattaa olla tarpeen käyttää 50 metrin suojavyöhykettä vesistöihin.
Turvemailla tulee sallia vain sellaisten lannoitteiden käyttö, joiden sisältämä fosfori
on hidasliukoisessa muodossa. Tuhkalannoituksen vesistöjä rehevöittävä kuormitus on ollut vähäistä.
Maanmuokkaus
Lahopuun säästämiseksi on syytä asettaa raja-arvo sille, paljonko lahopuustoa saa
korkeintaan murskaantua ja hautautua puunkorjuussa ja maanmuokkauksessa.
Kangasmailla maanmuokkauksen vesistövaikutukset ovat pääasiassa hyvin hallittavissa, jos jätetään vähintään 30 metrin puustoinen suojavyöhyke ja noudatetaan
Tapion ja Metsätehon suosituksia. Merkittävimmät vesistöhaittojen riskit liittyvät ojitusmätästykseen ja ojien perkaukseen turvemailla ja hienojakoisilla kivennäismailla. Maanmuokkauksen ja ojituksen riskikohteet vesiensuojelun kannalta
on syytä selvittää. Riskikohteilla tulee toteuttaa peitteellistä metsänkasvatusta.
Tämä edistäisi uhanalaisten suotyyppien säilymistä ja ennallistumista sekä vähentäisi vesistökuormitusta ja hiilipäästöjä ilmakehään.
7
Kulotus
Kulotus on ekologisesti hyödyllistä ja sitä voi edistää sertifioinnin keinoin. Kulotuksen vuotuinen pinta-alavaatimus Ruotsin FSC-standardissa on 5 % päätehakkuiden
pinta-alasta. Tämä olisi perusteltua Suomessakin. Kulotusaloille tulisi jättää 10–20 %
puustosta paremman lahopuujatkumon turvaamiseksi. Säästöpuiden lisäys lisäisi kulotusten ekologista vaikuttavuutta.
Luonnonhoidon käytäntöjä tulee kehittää siten, että ne ohjaavat tekemään ensisijaisesti kokonaisten päätehakkuualojen kulotuksia, jättämään enemmän säästöpuita
kulotusalueille sekä tekemään sellaisten suojelukohteiden ennallistamispolttoja,
joilla näkyy metsänkäsittelyhistoria. Monimuotoisuushyödyt olisivat näin suuremmat ja monipuolisemmat kuin vain säästöpuuryhmien poltolla.
Alue-ekologinen suunnittelu tehostaa useimpien edellä mainittujen toimenpiteiden
ekologista vaikuttavuutta parantamalla niiden kohdentumista.
8
Metsäluonnon tila on heikentynyt voimakkaasti metsien hoito- ja uudistamistoimien seurauksena. Suomessa elävistä metsälajeista 814 on uhanalaisia, ja 776 lajia
on puolestaan uhanalaisuuden kynnyksellä, luokilteltu silmälläpidettäviksi. Yhteensä
108 metsissä elävää lajia on jo hävinnyt Suomesta. Metsäluontotyypeistä 70 % on
luokiteltu uhanalaisiksi, mikä vastaa miltei puolta Suomen metsäpinta-alasta. Metsämaan metsistä 94 % on metsätalouden käytössä, joten talousmetsien hoitotavoilla on
ratkaiseva merkitys suomalaisen metsäluonnon monimuotoisuuden turvaamisessa.
Talousmetsien luonnonhoitoon on pyritty kiinnittämään huomiota usean vuosikymmenen ajan, mutta vaikutus luonnon monimuotoisuuden turvaamiseen on ollut melko
vähäinen. Monien luonnonhoitotoimien volyymi ja laatu on jopa kääntynyt laskuun,
sillä esimerkiksi säästöpuuston ja lahopuuston määrä on vähentynyt, kulotusten määrä on romahtanut, vesistöjen suojavyöhykkeet todettu riittämättömiksi, arvokkaiden
luontotyyppien turvaamisessa on todettu olevan suuria puutteita, eikä metsälajien
uhanalaisuus ole vähentynyt.
Luonnon monimuotoisuuden turvaaminen on suomalaisten mielestä tärkein huomioitava asia metsiä koskevassa päätöksenteossa. Luonnon monimuotoisuutta koskeva
tutkimustieto on kuitenkin ohitettu monessa metsien käyttöä koskevassa säädös- ja
ohjeistusprosessissa, etenkin toimenpiteiden määrällistä mitoittamista koskevissa
ohjeissa. Luonnonhoitotoimenpiteet ovat usein laadullisesti oikeansuuntaisia, mutta
niin niukasti mitoitettuja, että niiden ekologinen vaikuttavuus jää vähäiseksi. Tässä
raportissa on tehty synteesi siitä, mitä toimenpiteiden riittävästä mitoittamisesta voidaan sanoa tutkimustiedon perusteella.
Talousmetsien ympäristövastuullisen hoidon kehittäminen ja luonnonhoidon edistäminen metsänkäsittelyn yhteydessä hyödyttävät metsäluonnon monimuotoisuutta sekä ylläpitävät monia ekosysteemipalveluja: vesistöt säilyvät puhtaana, useat
riistalajit hyötyvät, monien hyödynnettävien sienilajien ja marjojen sadot säilyvät,
sekä metsä toimii hiilivarastona. Monimuotoisessa metsässä on parempi resilienssi
eli se on kestävämpi ja vastustuskykyisempi metsätuhoja kohtaan kuin rakenteellisesti ja lajistollisesti yksipuolinen metsä. Lisäksi kolmasosa metsänomistajista
pitää luonnon monimuotoisuuden säilyttämistä tärkeimpänä metsänkasvatuksen
päämääränään.
Tämän kirjallisuuskatsauksen tavoitteena on selvittää, mitä johtopäätöksiä tutkimustiedon pohjalta voidaan tehdä vastuullisen metsänhoidon ympäristötavoitteiden
saavuttamiseksi ja millaisista raja-arvoista ja mitoituksista on osoitettu olevan ekologista hyötyä. Useita suosituksia on tarkasteltu suhteessa Suomen voimassaolevaan
FSC-standardiin, joka on ympäristökriteereiltään tällä hetkellä vahvin metsänhoidossa käytössä oleva metsäsertifiointistandardi. Tarkastelussa olivat nimenomaan vaikutukset luonnon monimuotoisuuteen ja vesistöihin, mutta ei toimenpiteiden ilmastovaikutuksia, lukuun ottamatta maanmuokkausta ja lannoitusta.
Kirjallisuuskatsauksessa keskityttiin erityisesti pohjoismaisiin tutkimuksiin. Eniten
on hyödynnetty suomalaisia ja ruotsalaisia tutkimuksia. Niiden lisäksi on käytetty
myös norjalaisia ja virolaisia, sekä joitakin pohjoisamerikkalaisia tutkimuksia.
Johdanto
9
TARKASTELUSSA:
• Mitkä olisivat riittävät puustoiset suojavyöhykkeet metrimäärissä
mitattuna erilaisissa vesistötyypeissä, jotta vesistöjen rantametsissä
elävän eliölajiston elinolosuhteet olisi turvattu, ja toisaalta ravinneja kiintoainehuuhtoumat sitoutuisivat niihin?
• Minkälainen suojavyöhyke tarvitaan korpien ominaispiirteiden
(erityisesti kostea pienilmasto) säilymisen kannalta, jos tehdään
avohakkuu?
Vesistöjen
suojavyöhykkeet
Rantametsillä ja niiden käsittelyllä on suuri merkitys vesiekosysteemeihin, etenkin
pienvesiin ja jokiin, joilla on paljon rantaviivaa suhteessa vesipinta-alaan. Rantametsät
ovat merkittäviä metsäekosysteemien monimuotoisuuden vuoksi, sillä niiden ekologiset olosuhteet, luontotyypit ja puulajikoostumus poikkeavat usein selvästi ympäröivistä metsistä. Luonnonolosuhteet vesistöjen varsilla ovat hyvin vaihtelevia topografian,
maaperän vesitalouden, vesistön tulvimisen ja kasvillisuuden suhteen.
Kuva 1. Tyypillinen, mutta ekologiselta kannalta miltei merkityksetön yhden puurivin levyinen
suojavyöhyke järven rannalla. Kuva Kemiönsaarelta.
© Panu Kunttu
10
Vesistöjen rannoille rajattavilla suojavyöhykkeillä vähennetään maa-alueilla tehtävien
metsätaloustoimenpiteiden aiheuttamia haittoja vesistöille sekä turvataan rannoille ja
rantametsille ominaista luonnon monimuotoisuutta.
Suomessa vesistöjen rantaviivaa jokien ja purojen varsilla on 53 510 km ja järvien
rantaviivaa 214 896 km. Arvio on tehty 1:50 000 mittakaavaisten karttojen paikkatietoanalyysin perusteella, eikä siinä ole mukana meren rantaviivaa. Kun kaikkien sisävesistöjen varsille jätetään 10 metrin suojavyöhykkeet, niiden kokonaispinta-ala on
322 000 ha. Tämä on 1,1 % metsäpinta-alasta. Vastaavasti 20 metrin suojavyöhykkeitä
jätettäessä 2,2 % ja 30 m suojavyöhykkeitä käytettäessä 3,3 % metsäpinta-alasta. Luku
on suuntaa antava, mutta jonkinasteinen aliarvio, koska kaikkia pienimpiä puroja ja
noroja ei ole merkitty karttoihin. (Gundersen ym. 2010)
Suojavyöhykkeiden tavoitteenasettelussa ja mitoituksessa on syytä erottaa kaksi erillistä kysymystä:
1) rantametsän suojavaikutukset vesiekosysteemiin
2) rantametsän ekosysteemin luontoarvojen turvaaminen.
Näiden keskinäiset tärkeydet voivat olla erilaisia eri rantajaksoilla. Esimerkiksi vesistön luontoarvot voivat olla korkeat, vaikka rantavyöhykkeen luontoarvot eivät olisi
nykytilassa merkittävät ja päinvastoin.
Näistä ensimmäiseen kysymykseen on helpompi määritellä tutkimustiedon perusteella metrimääräisiä suosituksia kuin toiseen, koska rantojen luontotyypit, niiden
luontoarvot ja niiden muodostamien kuvioiden leveydet vaihtelevat hyvin paljon riippuen topografiasta, maalajeista, maaperän vesi- ja ravinnetaloudesta sekä vesistön
tulvimisesta.
1. Rantametsän suojavaikutukset vesiekosysteemiin
Rantametsällä on useita merkityksellisiä ekologisia vaikutuksia vesistöihin:
• Karikkeen tuottaminen vesistöön. Karike on tärkeä ravinnonlähde pohjaeläimille rantavesissä. Erityisen suuri merkitys karikkeella on voimakkaasti varjostuneissa pienvesissä,
joiden oma perustuotanto on vähäistä. Rantametsän puulajit ja niiden karike vaikuttavat
myös rantametsän maaperän ja sitä kautta valumavesien happamuuteen. Lehtipuiden
karikkeella on valumavesien happamuutta vähentävä vaikutus.
• Kuolleen puun tuottaminen vesistöön. Kuolleet puut tarjoavat suojapaikkoja, elinympäristöjä ja tarttumapintoja vesieliöille. Tällä on erityisen suuri merkitys virtavesissä. Kuolleet puut muuttavat virtausolosuhteita ja uoman rakennetta monimuotoisemmaksi.
• Puiden juurten rantapenkkoja vakauttava ja uoman eroosiota vähentävä vaikutus.
• Vesistön varjostus, mikä vaikuttaa veden lämpötilaan ja sitä kautta happipitoisuuteen.
Tällä on suurin merkitys voimakkaasti varjostuneissa ja kylmävetisissä pienvesissä. Järvien rannoilla tämä ei ole niin merkittävä tekijä.
• Ravinteiden ja kiintoaineksen pidätys.
Ruotsalaisen SILVA-tutkimushankkeen tulokset
Ruotsin Fiskeriverket on tuottanut tutkimustietoa metsätalouden suojavyöhykkeiden mitoituksen perustaksi (SILVA-projekti 1995–2000) (Nyberg & Eriksson 2001).
Projektiin sisältyi laaja, 600 viitteeseen perustuva kirjallisuuskatsaus (Berquist 1999)
11
maa- ja metsätalousalueiden suojavyöhykkeitä koskevasta tutkimustiedosta ja ohjeista
eri maissa. Kirjallisuuskatsauksessa tehtiin seuraavat johtopäätökset:
• Jotta valumaolot vesiuomissa ja rannoilla säilyisivät ja eroosio vähenisi, on tarpeellista
jättää suojavyöhykkeet kaikkien niiden vesistöjen varsille, joissa on vettä ympäri vuoden.
Tietyissä tapauksissa tulee suojavyöhykkeet jättää myös ajoittain kuivuvien vesiuomien
ja pohjaveden ulosvirtausalueiden ympärille. Tämän lisäksi tarvitaan soiden ja kosteikkojen suojelua valuman lähdealueilla.
• Ravinteiden pidättyminen suojavyöhykkeille perustuu kolmeen prosessiin: kiintoaineen
mekaaniseen pidättymiseen kasvillisuuteen, kasvillisuuden ravinteiden ottoon ja denitrifikaatioon, jossa bakteerit pelkistävät valumavesien nitraatti-ioneita typpikaasuksi. Denitrifikaatiota tapahtuu soilla ja kosteikoissa. Näiden prosessien kannalta on tärkeää, että
valumavedet viipyvät suojavyöhykkeellä tarpeeksi kauan.
• Suojavyöhykkeiden tulee olla vähintään 10 m leveitä, jotta ne voisivat pidättää tehokkaasti kiintoainetta ja pidättää enemmän kuin 50 % valumavesien kuljettamista ravinteista.
Yleinen suositus on, että suojavyöhykkeen tulisi olla vähintään 15 m leveä vähentääkseen
tehokkaasti maankäytön vaikutuksia veden laatuun. Suojavyöhyke, jolla kasvaa monikerroksellista kasvillisuutta (ruohoja, pensaita ja puita), pidättää sekä kiintoainetta että
ravinteita tehokkaammin kuin pelkkiä ruohoja kasvava suojavyöhyke.
• Suojavyöhykkeiden tulee olla vähintään 15–30 m leveitä ja niillä täytyy olla vähintään
60–80 % puuston alkuperäisestä latvuspeittävyydestä jäljellä, jotta vesistön lämpötilan
nousu hakkuun jälkeen voitaisiin välttää. Erityisen tärkeä tässä suhteessa on etelän puoleisen rannan suojavyöhyke.
• Lehtikarike, oksat ja neulaset, päätyvät vesistöön melko kapealta, 10–15 m leveältä rantametsävyöhykkeeltä. Lehtikarike on pohjaeläimistön kannalta arvokkaampaa kuin havukarike. Kuolleet puunrungot kaatuvat vesistöön noin 30 m leveältä rantavyöhykkeeltä.
Yleensä suojavyöhykkeen tulisi olla 20 m leveä, jotta kuolleen puuston määrä vesistössä
säilyisi hakkuuta edeltäneellä tasolla.
• Suojavyöhykkeiden mitoittaminen erilaisiin oloihin edellyttää vesistöjen ja rantavyöhykkeiden kuvaamista ja luokittelua, ongelma-alueiden tunnistamista sekä sen määrittelemistä, mitä suojeluvaikutuksia tavoitellaan.
• Pienten ja keskisuurten vesistöjen suojelemiseksi tarvitaan yleensä 15–30 m leveitä suojavyöhykkeitä. Useat tutkijat pitävät 15 m leveyttä miniminä veden laadun suojelun kannalta ja 20–30 m leveyttä miniminä vesistön biologisten arvojen säilyttämisen kannalta.
SILVA-projektin kokeellisessa osassa tutkittiin erilevyisten suojavyöhykkeiden vaikutuksia puroekosysteemiin 15 eri purokohteessa. Vertailtavina suojavyöhykkeinä olivat
kapea (5 m) epäyhtenäinen suojavyöhyke, kapea (5 m) koskematon ja yhtenäinen suojavyöhyke sekä leveä (20 m) koskematon suojavyöhyke. Kustakin toteutusvaihtoehdosta oli viisi toistoa (Nyberg & Eriksson 2001).
Kokeellisen osan tulosten mukaan kansainväliset havainnot pitävät hyvin paikkansa
myös Ruotsin oloissa. SILVA-projektin (Nyberg & Eriksson 2001) mukaan:
• Kaikkien vesistöjen varsille tulee jättää koskematon suojavyöhyke. Myös ajoittain kuivuvien vesiuomien ja soiden ympärille tulisi jättää suojavyöhyke.
• Suojavyöhykkeen tulee olla yli 5 m leveä, jos halutaan välttää haitalliset vesistövaikutukset.
• Käytettäessä 20 m leveitä suojavyöhykkeitä vesistövaikutukset ovat vähäisiä tai ne eivät ole mitattavissa.
• Suojavyöhykkeen mitoituksessa ja rajauksessa tulee ottaa huomioon maaperän eroosioherkkyys ja vesistön luonnonsuojeluarvo.
12
Kuva 2. Vaihteluväli rantametsän suojavyöhykkeiden leveyksille, joita eri tutkimuksissa pidetään
riittävänä kyseisten suojavaikutusten saavuttamisen kannalta (Broadmeadow & Nisbet 2004).
• Raviineissa (veden uurtamissa rotkoissa) suojavyöhykkeen tulee olla leveämpi ja mieluiten käsittää koko raviini.
• Mitä hienojakoisempi maalaji ja mitä jyrkempi rinne, sitä leveämpi suojavyöhyke tarvitaan.
SILVA-tutkimuksen mukaan suojavyöhykkeisiin voitaisiin soveltaa pohjoisamerikkalaista mallia, jossa suojavyöhyke jaetaan sisempään suojeluvyöhykkeeseen ja ulompaan hoitovyöhykkeeseen (Nyberg & Eriksson 2001).
Muiden eurooppalaisten ja pohjoisamerikkalaisten synteesien johtopäätöksiä
Useissa muissakin synteesiartikkeleissa on päädytty siihen johtopäätökseen, että vähintään 20–40 metriä leveät suojavyöhykkeet ovat suositeltavia vesistöjen suojavaikutusten ja luonnon monimuotoisuuden turvaamisen kannalta.
Lindegren (2006) toteaa kirjallisuuskatsauksessaan, että suojavyöhykkeiden tulee olla
suhteellisen kattavia koko rannan pituudelta ja suunnilleen 20–30 metriä leveitä.
Gundersen ym. (2010) toteavat, että vähintään 20–30 metriä leveät kasvipeitteiset
suojavyöhykkeet ovat suositeltuja vesiensuojelun, monimuotoisuuden turvaamisen
ja kasvihuonekaasujen päästöjen kannalta. Metsäiset suojavyöhykkeet ovat tehokkaita suojelemaan veden laatua ja vesieliöstöä ja niillä on myönteisiä vaikutuksia myös
maaekosysteemien monimuotoisuuteen, etenkin kun ne ovat leveämpiä kuin 40 metriä (Gundersen ym. 2010).
Broadmeadow ja Nisbet (2004) kokosivat oman katsausartikkelinsa tulokset alla olevaksi kaaviokuvaksi (kuva 2), johon on koottu vaihteluvälit eri tutkimusartikkeleissa
esitetyistä arvioista riittävästä suojavyöhykkeen leveydestä eri vesistöjen suojavaikutusten toteutumisen suhteen.
0 10 20 30 40 50 60 70 80 90 100
Suojavyöhykkeen leveys (m)
Järeät kuolleet puut ja karike vesistöön
Mallinnettu eroosion ehkäiseminen
Kiintoaineksen pidättyminen
valumavesistä
Selkärangattomien eläinlajien
monimuotoisuus vesistössä
Veden lämpötilan säätely
Denitrifikaatio
13
Laaja tutkijatyöryhmä, joka selvitti Yhdysvaltojen länsirannikon osavaltioissa sijaitsevien valtionmetsien hoidon ekologisia perusteita (Forest Ecosystem Management
Team 1993), analysoi laajasti pohjoisamerikkalaisia puroekologisia ja mikroilmastoreunavaikutuksia koskevia tutkimustuloksia ja koosti vuonna 1993 niiden pohjalta
käyrästöt (kuva 3), joita on käytetty paljon suojavyöhykkeiden mitoituksen perustana
Yhdysvalloissa ja Kanadassa.
Suojeluvaikutusten kuvaaminen suhteessa puuston pituuteen on perusteltua, koska
puiden pituus vaikuttaa varjostukseen ja karikkeiden leviämiseen, juuriston laajuuteen
sekä sen vyöhykkeen leveyteen, jolta kaatuvat puunrungot päätyvät puroon. Molemmissa käyrästöissä puun pituudella tarkoitetaan kasvupaikalle ominaista valtapuiden
potentiaalista maksimipituutta.
LeDoux ja Wilkerson (2007) päätyivät kirjallisuusselvityksensä perusteella siihen johtopäätökseen, että vesistöjen suojavaikutusten täydelliseeen suojelemiseen tarvitaan
45 metriä leveät suojavyöhykkeet. Tosin 30 metrin suojavyöhykkeillä saavutettiin jo
Kuva 3. Suojeluvaikutukset suhteessa suojavyöhykkeen leveyteen. Ylempää käyrästöä voidaan käyttää suojavyöhykkeen
mitoittamisen perustana, kun halutaan säilyttää rantametsän suojavaikutukset puroon. Alempaa käyrästöä voidaan soveltaa, kun
halutaan mitoittaa suojavyöhyke päätehakkuualan ja mikroilmastovaikutuksille herkän luontotyypin, esimerkiksi puronvarsikorven
väliin (Forest Ecosystem Management Team 1993).
0 .2 .5 1
Etäisyys purouomasta (puun pituutta)
100
0
Kumulatiivinen
vaikutus (%)
Rantametsän suojavyöhykkeen leveyden vaikutus
rantametsän eri suojeluvaikutusten toteumiseen:
 Karikesato puroon
 Juurten rantapenkkojen
 eroosiota vähentävä
 vaikutus
 Purouoman varjostus
 Purouomaan kaatuvien
 kuolleiden puiden määrä
Käyrästössä 100 %:n kumulatiivinen vaikutus
tarkoittaa, että vaikutus puroon on sama kuin
hakkaamattomalla rantametsällä.
0 .5 1 2 3
Etäisyys avohakkuun reunasta metsän sisään (puun pituutta)
100
0
Kumulatiivinen
vaikutus (%)
Mikroilmaston muutoksen
eri komponenttien vaikutusetäisyydet avohakkuualan
reunasta metsän sisään:
 Maaperän kosteus
 Säteilyn määrä
 Maaperän lämpötila
 Ilman lämpötila
 Tuulen nopeus
 Ilman suhteellinen
 kosteus
Käyrästössä 100 %:n kumulatiivinen vaikutus
tarkoittaa, että mikroilmasto-olosuhde on
samalla tasolla kuin hakkaamattoman
sulkeutuneen vanhan metsän sisällä.
14
87 % tarkastelluista suojavaikutuksista. Kyse on pohjimmiltaan kustannustehokkuudesta. Kasvattamalla suojavyöhykkeiden leveyttä 30 metristä edelleen 45 metriin lisähyötyä saavutetaan tämän tarkastelun mukaan 13 %.
Tutkijat (LeDoux & Wilkerson 2007) tekivät pohjoisamerikkalaisten tutkimusten tulosten perusteella analyysin siitä, kuinka hyvin 15 m, 30 m ja 45 m leveät suojavyöhykkeet säilyttävät viittä rantametsien eri suojavaikutusta: kuolleen puun tuottamista
vesistöön, varjostusta, kiintoaineksen pidätystä, vesistön pohjaeläimistön yhteisöjen
säilyttämistä ja rantametsän lintulajiston säilyttämistä.
Analyysin tuloksena oli, että ei lainkaan suojavyöhykettä säilytti 0 % viidestä tarkastellusta suojavaikutuksesta ja johti suuriin muutoksiin hakkuun jälkeen. 15 metrin suojavyöhyke säilytti 60 %, 30 metrin suojavyöhyke 87 % ja 45 metrin suojavyöhyke 100 %
viidestä tarkastellusta suojavaikutuksesta. (LeDoux & Wilkerson 2007)
Suomessa rantametsien puut ovat hyvin harvoin yli 30 metriä pitkiä, joten tätä leveämmät suojavyöhykkeet eivät Suomen olosuhteissa lisää lahopuun määrää vesisöissä.
Analyysin pisteytyksen tulokset on koottu taulukkoon 1.
Suojavyöhykkeen
suojavaikutus
Suojavyöhykkeen leveys
Lähteet
0 m 15 m 30 m 45 m
Järeät kuolleet puut vesistöön 0 1 2 3
Murphy & Koski 1989, Harmon ym. 1986,
McDade ym. 1990, Robinson & Beschta 1990,
Van Sickle 2000, May & Gresswell 2003.
Varjostus, veden lämpötilan
säilyttäminen 0 2 3 3
Burton & Likens 1973, Moring 1975, Brown &
Krygier 1967, Rishel ym. 1982, Lynch ym. 1984,
Lynch ym. 1985, Noel ym. 1986, Beschta ym. 1987,
Budd ym. 1987, Caldwell ym. 1991, Kochenderfer
& Edwards 1991, Davies & Nelson 1994, Jackson
ym. 2001, Kiffney ym. 2003, Wilkerson ym. 2006
Kiintoaineksen pidättäminen 0 2 2 3 Karr & Schlosser 1997, Moring 1982, Lynch ym.
1985, Davies & Nelson 1994, Jackson ym. 2001
Vesieliöiden eliöyhteisöjen säilyttäminen: selkärangattomat eläimet ja
pinnoille kiinnittyneet levät
0 2 3 3
Newbold ym. 1980, Noel ym. 1986, Davies &
Nelson 1994, Hetrick ym. 1998, Kiffney ym. 2003,
Wilkerson ym.
Rantavyöhykkeen varpuslintujen
yhteisöjen säilyttäminen 0 2 3 3 Triquet ym. 1990, Whitaker & Montevecchi 1999,
Pearson & Manuwal 2001
Kokonaispistemäärä 0 9 13 15
Suojavyöhykkeiden tehokkuus
suojavaikutusten toteuttajana 0 % 60 % 87 % 100 %
Taulukko 1. Analyysitulos siitä, kuinka hyvin 0 m, 15 m, 30 m ja 45 m leveät suojavyöhykkeet toteuttavat viittä rantametsien
suojavaikutusta. 0 = ei säilytä rantametsän suojavaikutusta, 1 = johtaa kohtalaisiin muutoksiin suojavaikutuksissa hakkuun
jälkeen, 2 = johtaa pieniin muutoksiin suojavaikutuksissa hakkuun jälkeen, 3 = säilyttää rantametsien suojavaikutukset täysin
hakkuusta huolimatta. (LeDoux & Wilkerson 2007)
15
Ravinteiden ja kiintoaineen pidättyminen suojavyöhykkeelle
Ravinteiden pidättyminen suojavyöhykkeille perustuu kolmeen prosessiin:
• kiintoaineen mekaaniseen pidättymiseen maan pinnalle ja kasvillisuuteen
• kasvillisuuden ja mikrobien ravinteiden ottoon
• denitrifikaatioon, jossa bakteerit pelkistävät valumavesien nitraatti-ioneita typpikaasuksi. Denitrifikaatiota tapahtuu niukkahappisissa oloissa soilla ja kosteikoissa.
Kaikkien näiden prosessien tehokkuuden kannalta on tärkeää, että valumavedet viipyvät suojavyöhykkeellä riittävän kauan.
Maalaji ja sen ominaisuudet vaikuttavat suojavyöhykkeen kykyyn pidättää ravinteita ja
kiintoainesta. Maaperän ravinteidenpidätyskyky on erityisen tärkeässä asemassa kasvukauden ulkopuolella, kun kasvillisuus ei ota ravinteita. Esimerkiksi fosforin huuhtoumasta noin puolet tapahtuu lumen sulamisen yhteydessä aikaisin keväällä, jolloin
kasvillisuus on vielä lepotilassa. (Väänänen 2008)
Maaperän fosforinpidätyskykyyn vaikuttaa eniten siinä olevien rauta- ja alumiinioksidien ja -hydroksidien määrä, sillä fosfori pidättyy kemiallisesti näihin yhdisteisiin. Kivennäismaan podsolimaannoksessa humuskerroksen ja huuhtoutumiskerroksen fosforin
pidätyskyky on alhainen. Humuskerroksen ja huuhtoutumiskerroksen merkitys fosforin
pidättymisessä on lähinnä se, että ne hidastavat vastuksellaan valumavesien virtausta
ja tehostavat siten biologisten fosforin pidätysprosessien toimintaa. (Väänänen 2008)
Kivennäismaan rikastumiskerroksen fosforin pidätyskyky on sen sijaan hyvin suuri,
koska siihen on saostunut runsaasti rauta- ja alumiiniyhdisteitä. Mikäli valumavedet
kulkevat kivennäismaan rikastumiskerroksen läpi, käytännössä kaikki vesiliukoinen
fosfori pidättyy siihen. Sen sijaan pinnanmyötäisesti vain maan pintakerroksessa, humuksessa ja huuhtoutumiskerroksessa, valuvasta vedestä fosforin kemiallinen pidättyminen maaperään on vähäistä. (Väänänen 2008)
Myös turvemaiden fosforin pidätyskyky riippuu turpeessa olevien rauta- ja alumiinioksidien ja -hydroksidien määrästä. Tässä on suurta vaihtelua eri turvemaiden välillä. Yleensä rehevien minerotrofisten soiden turpeessa rauta- ja alumiiniyhdisteitä on
runsaammin, mutta karujen ombrotrofisten soiden turpeessa niitä on hyvin vähän.
Yleensä turvemaiden fosforinpidätyskyky on huonompi kuin kivennäismaiden, mutta
suomalaisissa tutkimuksessa myös joidenkin turvemaan suojavyöhykkeiden fosforinpidätyskyky on ollut hyvä. (Väänänen 2008)
Maalajin ja sen kemiallisten ominaisuuksien lisäksi suojavyöhykkeen ravinteiden pidätyskykyyn vaikuttavat:
• suojavyöhykkeen pinta-ala (ravinteiden pidätyskapasiteetti)
• suojavyöhykkeelle tulevien valumavesien määrä
• sen ajan pituus, jonka valumavedet viipyvät suojavyöhykkeellä. (Väänänen 2008)
Vettä läpäisevä kivennäismaa pidättää ravinteita ja kiintoainesta paremmin kuin turvemaa. Ravinteiden ja kiintoaineen pidättyminen on tehokkainta, kun vesi suodattuu
pintakerrosvaluntana maan läpi puuston ja muun kasvillisuuden juuristokerroksessa.
Turvemaan vedenläpäisevyys syvyyssuunnassa on huono. Siksi riski pintavaluntaan ja
oikovirtauksien (valuvesiuomien) syntymiselle on suurempi turvemaalla. (Gundersen
ym. 2010)
16
Karkea kiintoaines pidättyy hyvin suojavyöhykkeille, mutta hiesu- ja savihiukkasten ja
hienojakoisen orgaanisen aineen pidättyminen on epätodennäköistä. Niiden laskeutumiseen tarvittava aika on pidempi kuin se aika, jonka valumavedet viipyvät tyypillisellä
3–30 metriä leveällä vesistön suojavyöhykkeellä. Lisäksi suojavyöhykkeelle laskeutuneet hienojakoiset maa-ainekset huuhtoutuvat helposti uudelleen veden mukana huippuvalumien aikana. Kiintoaineen pidättyminen on tehokkainta, kun kaikki pintavalunta suodattuu suojavyöhykkeen maaperään. (Gundersen ym. 2010)
Lisäksi rannan alava, tasainen turvemaaosuus on usein tulvavesien alle jäävää rantavyöhykettä. Suojavyöhykkeellä, joka on tulvavesien alla silloin kun valuma-, ravinne- ja
kiintoainehuuhtoumat ovat suurimmillaan, ei ole juurikaan merkitystä ravinteiden ja
kiintoaineksen pidättymisen kannalta. Lisäksi tulvavedet huuhtovat tällaiselle vyöhykkeelle vähävetisempään aikaan laskeutuneet kiintoaineet vesistöön. Hyvin toimivan
suojavyöhykkeen tulee olla selvästi leveämpi kuin tasainen ja luhtainen rantavyöhyke,
ja siihen pitäisi sisältyä myös riittävän leveä kaistale kangasmaata, joka ei jää tulvavesien alle.
Pohjaveden purkautumisalueet ovat hydrologisia hot spot -alueita
Kuglerova ym. (2014) ja Kuglerova (2015) kiinnittävät huomion pohjavesien purkautumisalueiden suureen merkitykseen vesien laadun ja vesiekosysteemin toiminnan sekä
maaekosysteemien monimuotoisuuden turvaamisen kannalta. He kutsuvatkin näitä
hydrologisiksi hot spot -alueiksi niiden suuren ekologisen merkityksen vuoksi (Kugrelova ym. 2014). Nämä alueet ovat tyypillisesti kasvilajistoltaan rikkaita, ja niiden maaperän pH ja typpitoisuus on ympäristöään korkeampi.
Pohjavesien purkautumisalueet ovat erityisen tehokkaita pidättämään pohjaveteen
liuennutta typpeä ja fosforia, koska näissä paikoissa pohjavesi purkautuu kasvien
juuristovyöhykkeeseen. Niissä tapahtuu myös typen vapautumista ilmakehään denitrifikaation seurauksena, koska maaperä on niukkahappista ja orgaanista. Pohjavesien
purkautumisalueita esiintyy tiheämmin latvapurojen kuin suurten purojen ja jokien
varsilla.
Kugrelova ym. (2014) painottavat, että pohjavesien purkautumisalueet on tärkeää sisällyttää kokonaisuudessaan vesistöjen suojavyöhykkeisiin tekemällä niiden kohdalle
paikallisia levennyksiä. Tutkitulla Krycklan valuma-alueella pohjavesien purkautumisalueet olivat yleensä melko kapeita ja pienialaisia, 5–10 metriä leveitä jaksoja rantavyöhykkestä, mutta ne ulottuvat tyypillisesti pidemmälle vesistöistä kuin tasalevyisten
suojavyöhykkeiden leveys on. Suurimmalla osalla rantavyöhykkeiden pituudesta ei
tapahtunut pohjavesien purkautumista maanpinnalle.
Pohjavesien purkautumisalueet ovat maaperältään pehmeitä, yleensä myös talvella.
Koneilla ajamisen aiheuttamat maaperähäiriöt ovat näillä kohteilla erityisen haitallisia
ja aiheuttavat suuren kiintoaineksen, ravinteiden ja metyylielohopean huuhtoutumiriksin. Pohjavesien purkautumisalueiden paikallistaminen voidaan tehdä tehokkaasti
käyttämällä hyväksi maaston topografiaan perustuvaa valuman mallinnusta.
2. Rantametsän ekosysteemin luontoarvojen turvaaminen
Rantametsät tarjoavat elinympäristöjä monenlaiselle metsälajistolle. Siksi suojavyöhykkeiden leveyden ja laadun tarkastelussa vesiekosysteemien ja niiden lajiston säilymisen lisäksi on huomioitava myös itse rantametsien ekosysteemien monimuotoisuuden turvaaminen.
17
Rantametsissä on enemmän lehtilahopuuta ja kääpiä
Komonen ym. (2008) vertasi rantametsien ja tavallisten kangasmetsien puuston rakennetta ja kääpälajistoa Heinävedellä sijaitsevalla valtion talousmetsäalueella. Sekä
maastoltaan tasaisissa että viettävissä rantametsissä oli huomattavasti enemmän lehtipuiden runkoja kuin kauempana rannasta sijaitsevissa kangasmetsissä.
Myös lehtilahopuun kappaleiden tiheys oli rantametsissä selvästi suurempi. Lehtilahopuu oli pääasiassa melko pieniläpimittaista, alle 20 cm läpimitaltaan. Rantametsissä
oli suurempi kääpälajien lukumäärä ja monimuotoisuus kuin kangasmetsissä. Maastoltaan tasaisissa rantametsissä kääpälajeja esiintyi eniten, kaksinkertainen määrä
kangasmetsiin verrattuna. Tämä johtui pääasiassa lehtilahopuulla esiintyvien kääpälajien suuremmasta määrästä. (Komonen ym. 2008)
Tutkijoiden mukaan leveämpien ja käsittelemättömien suojavyöhykkeiden jättämisellä vesistöjen varsille voi olla huomattava merkitys kääpälajien, mutta myös monien
muiden puulla elävien lajien monimuotoisuuden turvaamisen kannalta. (Komonen
ym. 2008)
Rantapuuston rakenne on erilainen 10–30 metrin päähän rannasta
Toisessa Keski-Ruotsissa tehdyssä tutkimuksessa Komonen (2009) havaitsi, että järven rannan reunavaikutus rantametsän puuston rakenteeseen oli havaittavissa yleensä
10–30 metrin etäisyydelle saakka rannasta. Se näkyi hyvin suurena alikasvospuiden ja
keskikokoisten puiden tiheytenä. Puulajikoostumuksen muutoksissa näkyi eri puulajien tunnetusti erilainen sietokyky tulvimisen ja varjostuksen suhteen.
Kuolleet puut olivat pääasiassa pystyyn kuolleita tai tyveltään tai juuristaan katkenneita. Juurineen kaatuneita puita oli melko vähän, mikä osoittaa, että tuuli on vain
kohtalainen häiriötekijä rantametsissä. (Komonen 2009)
Rantametsät poikkesivat puuston rakenteeltaan sekä hoidetuista että suojelluista
kangasmetsistä, jotka eivät sijainneet rannoilla. Rantojen suojavyöhykkeiden merkitystä maaekosysteemien lajiston monimuotoisuuden turvaamiselle lisäisi se, että
koko rantametsän vaihettumisvyöhyke sisällytettäisiin suojavyöhykkeeseen. (Komonen 2009)
Suojavyöhykkeen leveys vaikuttaa pesivien lintulajien määrään
Norjalaisessa tutkimuksessa selvitettiin, miten järven ja avosuon suojavyöhykkeen leveys vaikuttaa niissä pesivien lintulajien määrään (Hågvar 2004). Tutkimuksen aineiston muodosti 370 kpl 2–100 metrin levyistä suojavyöhykettä, joiden pesimälinnusto
selvitettiin yhdellä käyntikerralla tehdyllä lintulaskennalla.
Tärkein lintulajien ja -yksilöiden tiheyttä lisäävä tekijä oli suojavyöhykkeen leveys.
Muita lintutiheyttä kasvattavia tekijöitä olivat kuusen suuri pohjapinta-ala, vähäinen
läpinäkyvyys, korkeat puut, lehtipuiden suuri osuus pohjapinta-alasta ja viljava kasvupaikka. Lintutiheyttä alentavia tekijöitä olivat karu kasvupaikka ja männyn suuri osuus
puustossa.
Kapeiden (2–10 metriä) suojavyöhykkeiden kohteissa lajimäärä oli yleisesti alhaisempi ja niissä esiintyi yleisemmin avoimien paikkojen lajeja, kuten keltavästäräkkiä ja
pajusirkkua.
18
Järvenrantametsissä pesivien lintulajien lajimäärä kasvoi 30 metrin leveyteen saakka
ja säilyi sen jälkeen samalla tasolla 70–100 metrin leveyteen saakka (kuva 4). Suojavyöhykkeillä havaitut lajit olivat pääasiassa generalisteja ja reunametsiä suosivia.
Sulkeutuneen metsän (yli 100 metriä reunasta) lintulajien ja -yksilöiden tiheys hehtaaria kohden oli vain kolmannes 11–30 metriä leveiden suojavyöhykkeiden lintutiheydestä. Tämän arveltiin johtuva suuremmasta generalistihyönteissyöjille soveltuvan
hyönteisravinnon määrästä suojavyöhykkeillä. Sulkeutuneen metsän sisäosia vaativia
spesialistilajeja ei tavattu suojavyöhykkeiltä. Tulosten perusteella tutkijat suosittelevat
jättämään 30 metriä leveitä suojavyöhykkeitä. Tutkijat korostavat, että metsän sisäosien spesialistilintulajien suojelun kannalta on tärkeää säästää laajoja metsien suojelualueita vesistöjen ja soiden suojavyöhykkeiden lisäksi. (Hågvar 2004)
Maakotilot hyötyvät puronvarsien suojavyöhykkeistä
Hylander (2004) on tehnyt Pohjois-Ruotsissa sarjan tutkimuksia kosteita ja varjoisia
olosuhteita vaativien maakotilojen ja sammallajien menestymisestä vesistöjen suojavyöhykkeillä ja avohakkuiden vaikutuksista niihin.
Kotilotutkimuksessa selvitettiin 15 kohteella puronvarren avohakkuun ja suojavyöhykkeen vaikutuksia maakotiloihin (Hylander 2004). Kotiloilla on huono leviämiskyky ja
siksi niitä pidetään herkkinä ympäristön muutoksille. Kosteat puronvarret, joissa on
paljon lehtipuustoa ja korkea maan pH, ovat suotuisia elinympäristöjä kotilolajeille.
Sekä kotilolajien että niiden yksilöiden määrä väheni avohakkuun jälkeen, kun suojavyöhykettä ei jätetty. Lajilukumäärä aleni avohakkuun jälkeen 13 kohteella. Avohakkuulla oli vähiten vaikutuksia lajistoon märillä kohteilla, joilla oli koskematon sammalpeite. Mitä korkeampi suojavyöhykkeen puuston pohjapinta-ala oli, sitä paremmin
kotilolajisto säilyi.
Kuva 4. Pesivien lintulajien lukumäärä 100 metrin pituista suojavyöhykettä kohti erilaisilla suojavyöhykkeen leveyksillä. Vihreä käyrä kuvaa lintulajien lukumäärää järvien rantametsien suojavyöhykkeillä ja oranssi avosoiden reunavyöhykkeillä. (Hågvar 2004, Gustafsson ym. 2016)
4
3
2
1
0
Suojavyöhykkeen leveys (m)
Lajien
lukumäärä
0 10 20 30 40 50 60 70 80 90
 Järven rannan suojavyöhyke
 Avosuon reunavyöhyke
19
Kolme kotilolajia taantui merkittävästi avohakkuun jälkeen. Niiden joukossa oli Ruotsissa uhanalainen kotilolaji Vertigo ronnebyensis, joka säilyi vain viidellä 13 kohteesta,
joissa sitä esiintyi ennen hakkuuta.
Tutkijoiden johtopäätös oli, että märät kasvupaikat voivat toimia kotilolajien refugioina eli suojapaikkana avohakatuilla aloilla. Tutkimus osoitti myös, että eri lajeilla on
erilainen herkkyys muutoksille. (Hylander 2004)
Tutkimuksen mukaan suojavyöhykkeillä voi olla myönteinen vaikutus kotilolajien
säilymiselle, mutta niiden pitää todennäköisesti olla leveämpiä kuin 10 metriä, jota
tutkimuksessa käytettiin. Väitöskirjassaan Hylander (2004) päättelee, että 10 metrin
suojavyöhykkeet molemmin puolin puroa voivat olla riittäviä kotilolajien säilymisen
kannalta, mikäli suojavyöhykkeet säästyvät tuulituhoilta.
Puronvarsien suojavyöhykkeet auttavat herkkiä sammallajeja selviämään
päätehakkuissa
Yhdessä näistä tutkimuksista selvitettiin avohakkuun lyhyt- ja pitkäaikaisia vaikutuksia varjoisaa ja kosteaa pienilmastoa vaativiin sammallajeihin (Dynesius & Hylander
2007). Tutkimuksessa todettiin avohakkuun vähentävän näiden lajien lukumäärää selvästi ja tämä lajiston köyhtyminen oli pitkäkestoista (kuva 5). Lajiston köyhtyminen oli
havaittavissa vielä puronvarsimetsissä, joiden avohakkuusta oli kulunut 30–50 vuotta.
Hakkaamattoman suojavyöhykkeen jättäminen puron varrelle lievensi hakkuun vaikutuksia ja mahdollisti jopa pienilmaston muutokselle herkkien lajien säilymisen. Tosin
on epävarmaa, millaista niiden säilyminen on pidemmällä aikavälillä.
Herkät sammallajit reagoivat selvästi pienilmaston muutoksiin puronvarsilla
Toisessa sammaltutkimuksessa kasvatettiin kolmen varjoisaa ja kosteaa pienilmastoa
vaativan sammallajin (Hylocomastrum umbratum, Calypogeia integristipula ja Tritomaria quinquedentata) yksilöitä ruukuissa puron varressa vanhassa metsässä, avohakkuualalla sekä 10–15 m leveän suojavyöhykemetsän sisällä märällä sekä tuoreellaKuva 5. Huonosti pienilmaston muutoksia sietävien ja leviämiskyvyltään heikkojen maksasammallajien lajimäärä eri tavoin
käsitellyissä puronvarsimetsissä (Dynesius & Hylander 2007, Gustafsson ym. 2016).
8 4
4 7
VANHA METSÄ 30-50 V SITTEN
AVOHAKATTU METSÄ
AVOHAKKUU 3 V AVOHAKKUUN
SUOJAVYÖHYKE
20
kostealla kasvupaikalla (Hylander ym. 2002). Toistoja kustakin käsittelyluokasta oli
12, kuusi märällä ja kuusi tuoreella-kostealla kasvupaikalla. Koe kesti 3 kuukautta, ja
jakson lopussa sammalten kasvu mitattiin.
Sammalet kasvoivat parhaiten vanhassa metsässä, lukuun ottamatta Tritomaria quinquedentataa, joka kasvoi parhaiten märällä suojavyöhykkeellä. Kasvu oli kaikkein
huonointa avohakkuualoilla. Molemmilla maksasammallajeilla oli avohakkuualalla
negatiivinen kasvu, sillä osa näytteistä oli kuollut. Tuoreen-kostean kasvupaikan suojavyöhykkeissä sammalet kasvoivat lähes yhtä huonosti kuin avohakkuualalla.
Tutkijoiden johtopäätös on, että pienilmaston säilyttämisen kannalta suojavyöhykkeen
tulisi olla leveämpi kuin 10–15 m puron molemmilla puolin, etenkin tuoreilla-kosteilla
kasvupaikoilla. Tämä on ristiriidassa suositusten kanssa, joiden mukaan suojavyöhykkeen pitäisi olla leveämpi märillä kasvupaikoilla. (Hylander ym. 2002) Kuivia kasvupaikkoja ei tässä tutkimuksessa tarkasteltu. Leveämpien suojavyöhykkeiden säästämiseen märille kasvupaikoille on toki muita hyvin perusteltuja, esimerkiksi vesiensuojeluun ja luontotyyppien suojeluun liittyviä syitä. Niitä ei kuitenkaan tarkasteltu tässä
tutkimuksessa.
Koholla olevilla kasvupaikoilla kasvavat sammalet tarvitsevat leveämpiä
suojavyöhykkeitä
Kolmannessa sammaltutkimuksessa, joka tehtiin samoilla 15:llä kohteella kuin edellä
mainittu kotilotutkimus, selvitettiin avohakkuun ja suojavyöhykkeen vaikutuksia sammallajistoon (Hylander ym. 2005). Tutkimuksen mukaan ennen hakkuuta sammalet peittivät 80–85 % maapohjasta. Avohakkuun jälkeen sammalten peittävyys aleni
64 %:iin suojavyöhykkeillä ja 27 %:iin avohakatuilla aloilla.
Koholla olevilla kasvupaikoilla, kuten puiden tyvillä, maapuilla, kivillä ja tuoreella
maalla kasvavat sammalet vähenivät sekä avohakkuualalla että suojavyöhykkeellä,
mutta enemmän avohakkuualalla. Pienessä, 200 m2
:n koealojen mittakaavassa, avohakkuu aiheutti noin kahden lajin häviämisen avohakkuualalta suojavyöhykkeeseen
verrattuna. (Hylander ym. 2005)
Lajiston muutos johtui eniten siitä, että lajeja hävisi mutta myös siitä, että uusia pioneerilajeja levisi tutkituille alueille. Tässä suhteessa lehtisammalet ja maksasammalet
poikkesivat toisistaan. Lehtisammalten osalta lajiston muutos johtui siitä, että uusia
pioneerilajeja levisi alueelle, maksasammalten osalta siitä, että lajeja hävisi. Suojavyöhykkeiltä hävisi 25 % ja avohakatuilta aloilta 43 % maksasammallajeista. (Hylander
ym. 2005)
Tutkimusalueilla esiintyi useita Ruotsin uhanlalaisten lajien listalle olevia sammallajeja. Niiden kasvustoista 90 % hävisi hakatuilta alueilta ja 50 % suojavyöhykkeiltä. Neljä
yleisintä uhanalaista sammallajia olivat Anastrophyllum hellerianum, Calypogeia
suecica, Lophozia ascendens ja Lophozia longiflora. (Hylander ym. 2005)
Tutkijoiden mukaan suojavyöhykkeillä on tärkeä tehtävä, sillä niiden sammalpeite säilyi enemmän tai vähemmän koskemattomana ja hävinneiden lajien määrä oli selvästi
alhaisempi kuin avohakatuilla aloilla. Kymmenen metrin levyiset suojavyöhykkeet
eivät kuitenkaan kykene säilyttämään kaikkia lajeja verrattuna vanhaan hakkaamattomaan metsään. Koholla olevilla alustoilla kasvavat lajit taantuivat voimakkaimmin,
kuopissa ja märällä maalla kasvavat sammalet säästyivät melko vahingoittumattomina. (Hylander ym. 2005)
21
Sammallajisto märissä, lähellä rantaa sijaitsevissa ympäristöissä on usein rikkaampi
kuin ympäröivissä metsissä. Siksi on erityisen tärkeää ottaa ne huomioon hakkuissa.
Suojavyöhyke, jolla kasvaa puita ja pensaita, voi toimia refugiona eli suojapaikkana
monille lajeille. Tuulituhojen riski on kuitenkin olemassa. Tuulituho voi muuttaa olosuhteet epäsuotuisiksi kosteaa, varjoisaa ja vakaata pienilmastoa tarvitseville lajeille.
Suojavyöhykkeen pitäisi olla leveämpi puronvarsilla, joissa on paljon koholla olevilla
alustoilla (kuten lohkareilla ja maapuilla) kasvavia sammalia ja maksasammalia. Lisäksi tutkijat esittävät, ettei avohakkuita tulisi toteuttaa samanaikaisesti puron molemmilla puolilla. (Hylander ym. 2005)
Korkea maan pH ja maapuiden runsaus lisäävät sammalten lajimäärää
puronvarsilla
Neljännessä sammaltutkimuksessa selvitettiin 37 pohjoisruotsalaisessa puronvarsimetsässä, mitkä tekijät vaikuttavat sammalyhdyskuntien lajikoostumukseen. Sammalten lajimäärä vaihteli 34:stä 125:een 1000 m2
:n koealoilla. Lajirikkaimmissa metsiköissä oli korkea maan pH ja paljon koholla olevia lohkareita. Sen sijaan märän ja kostean maaperän esiintyminen tai puuston pohjapinta-ala eivät korreloineet sammalten
lajimäärän kanssa. (Hylander & Dynesius 2006)
Lajirikkaimmissa metsiköissä oli suuri määrä lajeja, jotka eivät ole normaalisti metsälajeja. Lehtisammalten lajimäärää lisäsi eniten maaperän korkea pH ja maksasammalten lajimäärää lohkareiden suuri määrä. Hieman yllättäen lahopuilla elävien
sammallajien lajimäärä korreloi vain heikosti lahopuiden määrän kanssa. Sen sijaan
se korreloi vahvemmin maaperän pH:n kanssa. Maaperän korkean pH:n suurta vaikutusta selittää se, että neutraaleissa tai emäksisissä maaperäolosuhteissa on myös
happamampia kasvualustoja, kuten kantoja, maapuita ja kiviä. Tämän vuoksi erilaisten elinympäristöjen kirjo on suurempi, ja siksi se ylläpitää suurempaa lajijoukkoa.
Metsiköistä löytyi yhteensä 12 Ruotsissa uhanalaista sammallajia. Seitsemän niistä on
sidoksissa kuolleeseen puuhun ja niiden esiintymät vastasivat 90 % kaikista uhanalaisten sammallajien esiintymistä.
Uhanalaisten lajien määrä ei korreloinut selvästi kokonaislajimäärän kanssa, joten
pelkkä runsaslajisten elinympäristöjen suojelu ei riitä. On tärkeää kiinnittää huomiota siihen, minkälaisia kasvualustoja metsikössä esiintyy. Uhanalaisten sammallajien
kannalta se tarkoittaa suurelta osin eri lahoamisen vaiheissa olevien lahopuiden esiintymistä. (Hylander & Dynesius 2006)
Purojen suojavyöhykkeillä säilyi kolme kertaa enemmän uhanalaisia
sammallajeja kuin aukolla
Viidennessä sammaltutkimuksessa Hylander ja Weibull (2012) tutkivat sammallajistossa tapahtuvia muutoksia purojen 10 m leveillä suojavyöhykkeillä, viereisillä avohakatuilla aloilla ja hakkaamattomilla vanhan metsän kontrollialueilla 2,5 vuoden ja
10,5 vuoden päästä hakkuusta. Tutkimuksella haluttiin selvittää lajistossa tapahtuvia
muutoksia aiempia tutkimuksia pidemmällä aikavälillä.
10,5 vuoden kuluttua hakkuista suojavyöhykkeiltä oli hävinnyt 12 %, avohakatuilta alueilta 18 % ja hakkaamattomilta kontrollialueilta 7 % sammallajeista. Samalla
ajaanjaksolla myös uusia sammallajeja oli ilmestynyt tutkimusalueille, enemmän
hakkualoille ja suojavyöhykkeille kuin kontrolliaueille. Uhanalaisista sammallajeista
10,5 vuotta avohakkuun jälkeen oli suojavyöhykkeillä jäljellä 60 % ja avohakatuilla
22
alueilla 20 %. Kontrollialueilla uhanalaiset lajit säilyivät merkittävästi paremmin.
Hävinneet lajit olivat hävinneet jo ensimmäisellä inventointikerralla 2,5 vuotta avohakkuusta, eli nämä lajit reagoivat nopeasti olosuhteiden muutoksiin. (Hylander &
Weibull 2012)
Tutkimus osoittaa että 10 metriä leveillä suojavyöhykkeilläkin on merkitystä sammallajien turvaamisen kannalta. Tuoreiden kankaiden metsissä pienilmaston muutosten
vaikutukset sammallajeihin ulottuvat kuitenkin 40–50 metrin päähän avohakkuualan
reunasta metsän sisään. (Hylander & Weibull 2012)
Suojavyöhykkeiden vaikutukset pienilmastoon ja kasvillisuuteen
Väitöskirjassaan Hylander (2004) tekee tutkimustensa pohjalta seuraavia johtopäätöksiä:
1) Suojavyöhykkeen puuston suuri määrä vaikuttaa positiivisesti suojavyöhykkeen toimivuuteen sekä sammalien että maakotiloiden kannalta.
2) Puronvarsinotkoissa 10 metriä leveät suojavyöhykkeet ovat tehokkaampia säilyttämään
pienilmasto-olosuhteet kuin tasaisella maalla.
3) Ilmansuunta (pohjoinen vs. etelä) on äärimmäisen tärkeä pienilmastollisen reunavaikutuksen voimakkuuden kannalta.
4) Reunavaikutuksen ei havaittu vaikuttavan 40 metriä syvemmälle metsään tutkituilla
kahdella sammallajilla. Vertaa: Moen ja Jonsson (2003) havaitsivat reunavaikutuksen
puiden päällä eläviin maksasammaliin ulottuvan 50 metriä metsän sisään.
5) Koholla olevilla pinnoilla kasvavat sammalet olivat herkempiä pienilmaston muutoksille kuin painaumissa kasvavat.
6) Märillä kasvualustoilla eläviin kotiloihin avohakkuu ei juurikaan vaikuttanut.
Hylander (2004) korostaa väitöskirjassaan, että seuraavanlaisilla puronvarsimetsien
jaksoilla on tarpeen jättää tavallista leveämpiä suojavyöhykkeitä:
1) alueilla, joilla maaperä on hienojakoista ja eroosioherkkää
2) alueilla, joiden kasvupaikka on märkä tai kostea
3) alueilla, joilla esiintyy runsaasti maapuita ja kivenlohkareita kasvupaikasta riippumatta.
Hylanderin (2004) aineistossa monilla tuoreiden ja kosteiden kasvupaikkojen rantametsissä, pikemmin kuin märissä rantametsissä, oli suuri sammallajien lajirikkaus ja
myös uhanalaisia lajeja, mikäli niissä esiintyi runsaasti maapuita ja lohkareita. Näillä
kasvupaikoilla kasvavat sammallajit olivat myös herkempiä pienilmaston muutoksille
kuin märillä kasvupaikoilla kasvavat.
Selonen (2014) tekee väitöskirjassaan johtopäätöksen, että puronvarren erityisen
tärkeiden elinympäristöjen suojaamiseen tarvitaan vähintään 45 metrin suojavyöhykkeet. Tätä kapeammilla suojavyöhykkeillä lajisto muuttuu aikaviiveellä ja syntyy ns.
sukupuuttovelka. Sukupuuttovelka kuvaa lajiston köyhtymistä aikaviiveellä siitä, kun
sen ympäristö on tuhottu tai liiaksi muutettu.
Selonen (2014) toteaa myös, että suojavyöhykkeillä ei tulisi suorittaa poimintahakkuita, vaikka metsälaki antaa siihen mahdollisuuden. Suojavyöhykkeen poimintahakkuu
voi olla taloudellisesti kannattavaa, mutta sillä on vaikutus suojeltavaan puronvarren
kasvilajistoon, varsinkin kapeilla suojavyöhykkeillä.
23
Myös korvet tarvitsevat suojavyöhykkeitä
Reunavaikutusten seurauksena reunavyöhykeen olosuhteet ja lajisto muuttuvat enemmän vieressä sijaitsevan eliöyhteisön suuntaan. Reunavaikutuksia on monenlaisia.
Abioottiset reunavaikutukset liittyvät olosuhteiden muutoksiin, esim. pienilmaston tai
kasvupaikan vesitalouden muutoksiin. Bioottiset reunavaikutukset ovat esimerkiksi
muutoksia lajien välisissä kilpailusuhteissa, loisinnassa, saalistus- tai laidunnuspaineessa.
Reunavaikutukset ovat lajikohtaisia ja ne riippuvat myös reunan tyypistä, ilmansuunnasta, puuston rakenteesta jne. Osa lajeista hyötyy reunavaikutuksista, osa taantuu
niiden seurauksena ja osalle ne ovat yhdentekeviä. Korpien suojavyöhykkeiden osalta
tarkastelu rajattiin Pohjoismaissa tehtyihin tutkimuksiin pienilmaston muutoksiin liittyvistä reunavaikutuksista.
Tuoreiden hakkuuaukkojen reunoissa esimerkiksi korpilupon runsaus oli vain noin
viidesosa metsän sisäosien runsaudesta, ja reunatyypistä riippuen reunavaikutus ulottui 20–50 metriä metsän sisään (Esseen ja Renhorn 1998).
Moen ja Jonsson (2003) havaitsivat reunavaikutuksen puiden päällä eläviin maksasammaliin ulottuvan karkeasti ottaen 50 metriä metsän sisään pohjoisruotsalaisessa
avosuo-metsämosaiikissa. Tutkitut maksasammal- ja nuppisjäkälälajit reagoivat eri
tavalla reunan läheisyyteen.
Hylander (2004) tutki reunavaikutusta kahden sammallajian seinäsammalen ja korpikerrosammalen kasvuun vertaamalla niiden kasvua metsän sisäosissa kasvavien
sammalten kasvuun. Seinäsammalella 90 % kasvun taso saavutettiin 15 metrin ja korpikerrossammalella yli 30 metrin päässä avohakkuun reunasta. Reunavaikutuksen ei
havaittu ulottuvan 40 metriä syvemmälle metsän sisään.
Kuva 6. Käsittelemättömän puustoisen suojavyöhykkeen tulisi olla noin 30 metriä leveä, jotta siitä
olisi ekologista hyötyä. Kuvassa rantaan saakka avohakattu puron rantametsä Juupajoella. Koko
tulvatasanne on avohakattu ja mätästys tuotu lähimmillään noin metrin päähän puron penkasta.
Purossa on luontainen purotaimenkanta.
© Petri Keto-Tokoi
24
Pienilmastotutkimuksista ja em. bioottisista tutkimuksista voidaan päätellä, että
pienilmaston muutokseen liittyvät reunavaikukset ulottuvat enimmillään 40–50
metrin päähän metsän reunasta. Kasvunopeuden aleneminen ei kuitenkaan tarkoita
samaa kuin lajien häviäminen. Siksi kaikkien pienilmasto-olosuhteiden muutosten
täydellinen ehkäiseminen ei varmaan ole mielekäs tavoite korpien suojavyöhykkeille,
vaan voimakkaimpien muutosten selvä lieventäminen.
Johtopäätöksiä ja kehittämissuosituksia
Rantametsät ovat paikallisilta ekologisilta olosuhteiltaan hyvin vaihtelevia ympäristöjä. Suurta vaihtelua esiintyy mm. maalajissa, maastonmuodoissa, tulvimisessa,
pinta- ja pohjavesien purkautumisessa, pintakasvillisuudessa, puuston rakenteessa
ja uhanalaisten ja vaateliaiden lajien esiintymisessä. Siksi mm. Kuglerova ym. (2014)
ja Hylander (2004) korostavat paikallisten olosuhteiden ja pienimittakaavaisen
vaihtelun parempaa huomioon ottamista rantametsien suojavyöhykkeiden suunnittelussa.
Suojavyöhykkeillä on useita eri tavoitteita, jotka voivat – ja joiden myös tulisi – painottua eri tavalla eri rantajaksoilla. Siksi kiinteäleveyksiset suojavyöhykkeet eivät
välttämättä ole ekologisesti paras, eivätkä kustannustehokkain vaihtoehto vesi- ja
rantaluonnon luontoarvojen turvaamiseen. Kuitenkin esimerkiksi metsänhoitostandardien kohdalla voi olla perusteltua asettaa kiinteä suojavyöhykkeen leveys rajausja tulkintaongelmien välttämiseksi.
Parempaan tulokseen päästään rantavyöhykkeiden suunnittelulla ja kuvioinnilla, kun
käytetään hyväksi ilmakuvatulkinnan, paikkatietoperusteisen paikallisten valumaolojen mallinnuksen ja kohdennetun maastotarkastelun yhdistelmää. Leveydeltään
vaihtelevilla, huolellisesti suunnitelluilla vesistöjen suojayöhykkeillä on mahdollista
päästä parempaan lopputulokseen vesi- ja rantaluonnon suojelun kannalta alhaisemmilla kustannuksilla kuin tasaleveyksisillä suojavyöhykkeillä. Tämä vaatii kuitenkin
asiantuntemusta suunnittelun toteuttajilta. Rajaukset tulisi tehdä asiantuntijatyönä
metsäsuunnittelun yhteydessä kasvukauden aikana, tarkastellen rantametsiä ja muita luontokohteita laajempina kokonaisuuksina. Näin on mahdolllista päästä paljon
parempaan ja harkitumpaan tulokseen kuin yksittäisten hakkuutoimenpiteiden yhteydessä tehdyillä suojavyöhykkeiden rajauksilla.
Tutkimustiedon pohjalta 30 metriä leveä ja mieluiten kokonaan käsittelemätön suojavyöhyke on ekologisesti hyvin perusteltu ratkaisu. Tämä on myös käytännön metsänhoidon toteuttamisen kannalta yksiselitteinen vaihtoehto.
Kiinteälevyisten suojavyöhykkeiden kohdalla yksi mahdollisuus olisi jakaa 30 metriä
leveä vyöhyke 20 metriä leveään kokonaan suojeltuun vyöhykkeeseen ja 10 metriä
leveään hoitovyöhykkeeseen, jossa olisi sallittua poistaa kerrallaan enintään 30 %
puuston pohjapinta-alasta. Tämä vastaa normaalia harvennushakkuun voimakkuutta. Poimintahakkuut tulee mieluiten tehdä vasta suojavyöhykkeen viereen kasvaneen
metsän harvennushakkuiden yhteydessä, ei mielellään avohakkuun yhteydessä. Hakkuita tehdessä suojavyöhykkeellä ei saa ajaa metsäkoneilla.
Rantametsien suojavyöhykkeiden sisälle jää myös taimikoita ja eri-ikäisiä kasvatusmetsiä. Näiden metsiköiden käsittelyä ei ole tarkoituksenmukaista kokonaisuudessaan kieltää. Sen sijaan niiden käsittelyssä tulee lisätä lehtipuuston ja kuolleen
puuston määrää tulevaisuudessa ja kehittää puuston rakennetta suojavyöhykkeenä
toimimisen kannalta tarkoituksenmukaiseen suuntaan.
25
Vaikka useissa tutkimuksissa noin 30 metrin levyistä suojavyöhykettä pidetään suositeltavana, on selvää, ettei sekään puskuroi kaikilta muutoksilta. Esimerkiksi pienilmaston muutokset ulottuvat jopa 40–50 metrin päähän avohakkuun reunasta metsän sisälle. Tämän vuoksi joissakin tutkimuksissa on tehty johtopäätös, että olosuhteiden ja lajiston säilyttäminen edellyttää leveämpiä, 45 metrin levyisiä suojavyöhykkeitä puron molemmille puolin. Puron molemmille puolille ei tule tehdä avohakkuuta
samaan aikaan, vaan toiselle puolelle vasta sitten kun toisella puolella hakatulle alalle
on jo kasvanut varjostavaa nuorta kasvatusmetsää.
Kauttaaltaan 45 metrin leveisiin vakioleveyksisiin suojavyöhykkeisiin pyrkiminen ei
ole todennäköisesti vaikuttavuudeltaan tehokasta suojelupinta-alan kohdentamista
metsän sisäosien olosuhteita vaativien metsälajien kannalta. Näin on etenkin metsämaisemissa, joissa puroja ja noroja on paljon. 45 metriä leveät suojavyöhykkeetkin
ovat kuitenkin pitkiä ja kapeita kaistaleita, joiden pinta-alasta suuri osa on altista
reunavaikutuksille. 45 metriä leveät käsittelemättömät suojavyöhykkeet merkitsisivät Suomessa keskimäärin ainakin 5 % pinta-alaosuutta. Koska suojeltu kokonaispinta-ala on tyypillisesti rajoitettu, on järkevää kohdentaa merkittävä osa siitä pintaalaltaan laajempiin ja muodoltaan leveämpiin ja pyöreämpiin suojelukohteisiin, jotka
edustavat paremmin metsäalueella esiintyvien luontotyyppien kirjoa. (Lindenmeyer
& Franklin 2002)
Suojavyöhykkeen rajauksessa tulisi ensin määritellä, onko rannassa luontotyyppikuvio, esimerkiksi korpi, luhta tai kostea lehto, jonka pienilmasto halutaan säilyttää.
Tässä tapauksessa suojavyöhykkeen tulee alkaa vasta kuvion ulkorajalta, eikä luontotyyppikuvio siis sisälly itse suojavyöhykkeeseen. Tämä periaate johtaa säästetyn
alueen leveyden tarkoituksenmukaiseen vaihteluun. Se johtaa myös automaattisesti
siihen, että märillä maastonkohdilla puustoa säästetään leveämmin. Lisäksi suojavyöhykkeen puut tulevat näin toimien yleensä kangasmaalle.
Suojavyöhykkeen varjostusvaikutus ja karikkeen tuottaminen ovat suhteellisesti tärkeämpiä kapeiden ja voimakkaasti varjostuneiden pienvesien varsilla kuin suurempien vesistöjen. Kuolleen puun tuottamisella on todennäköisesti monipuolisempi
ekologinen merkitys virtavesissä kuin järvissä ja lammissa. Toisaalta kuolleen puun
merkityksistä järvissä ja lammissa tiedetään vielä vähän.
Poimintahakkuut vähentävät huomattavasti muodostuvan lahopuuston määrää ja
vaikuttavat siten negatiivisesti rantametsän lahopuulajistoon. Veteen päätyvän lahopuun määrään poimintahakkuilla on vähäisempi vaikutus, jos hakkuut tehdään
leveän suojavyöhykkeen ulkoreunalla. Suurin osa veteen kaatuvasta lahopuusta on
peräisin rannan läheiseltä vyöhykkeeltä ja vain häviävän pieni osuus kauempaa kuin
20 metrin päästä Suomelle tyypillisillä puuston pituuksilla. Jyrkillä rinteillä kuolleita
puita voi kuitenkin vieriä ja liukua vesistöön myös kauempaa.
Rannoilla esiintyvät maaekosysteemien luontotyypit vaihtelevat kaikenlaisten vesistöjen varsilla. Siksi ei ole perusteltua tehdä päätelmiä siitä, että jonkun tyyppisten vesistöjen varsilla suojavyöhykkeiden tulisi olla yleisesti ottaen leveämpiä kuin toisten.
Vesistöjen ja korpien suojavyöhykkeet tulee rajata tuulituhojen ehkäisemiseksi siten,
että niiden reunapuut kasvavat kangasmaalla eivätkä vettyvällä turvemaalla ja että
ne ovat syväjuurisia ja pystyyn kuivumiselle vähemmän herkkiä puulajeja eli koivuja ja mäntyjä mieluummin kuin kuusia (Kajava ym. 2002). Jos suojavyöhykkeellä
tehdään hakkuita, alikasvos ja keskikokoiset puut tulee säästää. Ne varjostavat metsän pohjaa ja heikentävät suojavyöhykkeen sisälle ulottuvia pienilmaston muutoksia
26
sekä tuulen voimakkuuden lisääntymistä. Tämän vuoksi poimintahakkuin toteutettava eri-ikäiskasvatus soveltuisi parhaiten käsittelytavaksi, jos puuston käsittelyä joltain
osin sallitaan.
Vesistöjen suojavyöhykkeet on syytä rajata omina kuvioinaan metsäsuunnitelmaan. Tässä yhteydessä kannattaa myös selvittää alueet, jotka tulisi säästää suojavyöhykeleveyttä
laajempina kuvioina vesiensuojelun tai rantametsäluonnon monimuotoisuuden turvaamisen vuoksi. Esimerkiksi pohjavesien purkautumisalueet ja leveämmät korpi-, luhta- ja
lehtokuviot tai runsaslahopuustoiset rantametsät olisivat tällaisia kohteita.
Erityistä huomiota tulisi kiinnittää pohjaveden purkautumisalueiden tunnistamiseen.
On tärkeää, että etenkin näissä rantavyöhykkeiden kohdissa suojavyöhykkeiden leveys
on riittävä, eikä niissä aiheuteta maaperähäiriöitä. Näillä alueilla myös kasvillisuus, ja
muukin eliölajisto, on yleensä tavanomaista kangasmetsämaastoa huomattavasti runsaampaa ja monipuolisempaa (Kugrelova ym. 2014).
Myös korpien ympärillä 20–30 metrin suojavyöhykkeet ovat perusteltu tavoite pienilmaston ja vesitalouden voimakkaimpien muutosten lieventämiseksi ja tuulenkaatojen
ehkäisemiseksi.
Lähteet
Bergquist, B. 1999. Påverkan och skyddzoner vid vattendrag i skogs- och jordbrukslandskapet. En litteraturöversikt.
Fiskeriverket Rapport 1999: 3, 118 s.
Broadmeadow, S. & Nisbet, T.R. 2004. The effects of riparian forest managementon the freshwater environment: a litterature
review of best management practices. Hydrology and Earth Systen Sciences 8: 286–305.
Dynesius, M. & Hylander, K. 2007. Resilience of bryophyte communities to clear-cutting of boreal stream-side forests.
Biological Conservation 135: 423–434.
Esseen, P. A. & Renhorn, K. E. 1998. Edge effects on an epiphytic lichen in fragmented forests. Conservation Biology 12: 1307–1317.
Forest Ecosysten Management Team (FEMAT) 1993. Forest ecosystem management: an ecological, economical and social
assessment. USDA Forest Service (and other agencies). Portland. Oregon. Ss. V25-V29.
Gundersen, P, Laurén, A., Finér, L., Ring, E., Koivusalo, H., Saetersdal, M., Weslien, J.O., Sigurdsson, B.D., Högbom, L., Laine. J. &
Hansen, K. 2010. Environmental Services Provided from Riparian Forests in the Nordic Countries. AMBIO 39: 555–566.
Gustafsson, L., Weslien, J., Hannerz, M. & Aldentun, Y. 2016. Naturhänsyn vid avverkning – en syntes av forskning från
Norden och Baltikum. En rapport från forskningsprogrammet Smart Hänsyn 2016. Syntes – kantzoner utmed vattendrag.
https://www.slu.se/globalassets/ew/org/inst/ekol/forskning/projekt/smarthansyn/kantzoner_151203.pdf
Hylander, K. 2004. Living on the edge – effectiveness of buffer strips in protecting biodiversity in boreal riparian zones.
Doctoral dissertation. Umeå University.
Hylander, K. & Dynesius, M. 2006. Causes of the large variation in bryophyte species richness and composition among boreal
streamside forests. Journal of Vegetation Science 17: 333–346.
Hylander, K., Dynesius, M., Jonsson, B G. & Nilsson, C. 2005. Substrate form determines the fate of bryophytes in riparian
buffer strips. Ecological Applications 15: 674–688.
Hylander, K., Jonsson, B G. & Nilsson, C. 2002. Evaluating buffer strips along boreal streams using bryophytes as indicators.
Ecological Applications 12: 797–806.
Hylander, K., Nilsson, C. & Göthner, T. 2004. Effects of buffer-strip retention and clearcutting on land snails in boreal
riparian forests. Conservation Biology 18: 1052–1062.
Hylander, K. & Weibull, H. 2012. Do time-lagged extinctions and colonizations change the interpretation of buffer strip
effectiveness? – a study of riparian bryophytes in the first decade after logging. Journal of Applied Ecology 49: 1316–1324.
Hågvar, S., Nygaard, P. & Bækken, B.T. 2004. Retention of forest strips for bird-life adjacent to water and bogs in Norway;
effect of different widths and habitat variables. Scandinavian Journal of Forest Research 19, 452-465.
Kajava, S., Silver, T., Saarinen, M. & Heikkilä, H. 2002. Purot ja norot metsälain kohteina Lounais-Suomessa. Metsätieteen
aikakauskirja 2/2002: 179–189.
27
Komonen, A. 2009. Forest characteristics and their variation along the lakeshore–upland ecotone. Scandinavian Journal
of Forest Research 24: 515–526.
Komonen, A., Niemi, M. E. & Junninen, K. 2008. Lakeside riparian forests support diversity of wood fungi in managed
boreal forests. Canadian Journal of Forest Research 38: 2650–2659.
Kuglerová, L. 2015. Grow with the flow – Hydrological controls of riparian vegetation in boreal stream networks.
Academic dissertation. Department of Ecology and Environmental Science. Umeå University.
Kuglerova, L., Ågren, A., Jansson, R. & Laudon, H. 2014. Towards optimizing riparian buffer zones: Ecological and
biogeochemical implications for forest management. Forest Ecology and Management 34: 74–84.
LeDoux, C.B., Wilkerson, E. 2008. Assessing the ecological benefits and opportunity costs of alternative stream
management zone widths for eastern hardwoods. Julk.: General Technical Report – Pacific Northwest Research Station.
USDA Forest Service, ss. 193–209.
Lindegren, C. 2006. Kantzonens ekologiska roll i skogliga vattendrag - en litteraturöversikt. Rapport 19/2006.
Skogsstyrelsen.
Lindenmeyer, D.B. & Franklin, J.F. 2002. Conserving Forest Biodiversity – A Comprehensive Multiscaled Approach.
Island Press.
Moen, J. & Jonsson, B.G. 2003. Edge Effects on Liverworts and Lichens in Forest Patches in a Mosaic of Boreal Forest and
Wetland. Conservation Biology 17: 380–388.
Nyberg, P. & Eriksson, T. 2001. SkyddsrIdåer Längs VAttendrag (SILVA). Slutrapport av SILVA-projektet. Finfo 2001:6.
Fiskeriverket. Sverige.
Selonen, V. 2014. Forest Act Habitats - Finnish Woodland Key Habitats amid the Intensive Forestry. Academic Dissertation.
Jyväskylä studies in biologica and environmental science 273. University of Jyväskylä.
Väänänen, R. 2008. Phosphorus retention in forest soils and the functioning of buffer zones used in forestry.
Dissertationes Forestales 60. 42 s.
28
TARKASTELUSSA:
• Paljonko järeää lahopuuta tulisi keskimäärin olla hehtaarilla, jotta siitä
olisi hyötyä lahopuusta riippuvaisen vaateliaan lajiston turvaamiseksi?
Kuollut puu
Lahopuun määrään luonnonmetsissä vaikuttavat kolme tekijää: kasvupaikan puuntuotoskyky, joka vaikuttaa kuolleen puuston tuottoon, kuolleiden puiden lahoamisnopeus sekä häiriöt, jotka vaikuttavat lahopuun muodostumisnopeuteen ja metsikön
sukkessioon.
Luonnontilaisissa vanhoissa tuoreen kankaan kuusivaltaisissa metsissä Fennoskandian etelä- ja keskiboreaalisissa osissa lahopuun tilavuus vaihtelee välillä 60–120 m3
/ha
(Siitonen 2001).
Kun huomioon otetaan eri sukkessiovaiheissa olevat metsiköt ja eri kasvupaikat, luontainen kuolleen puun määrän vaihteluväli on metsämaalla 50–200 m3
/ha (Shorohova
& Kapitsa 2015).
Kuolleen puuston määrä talousmetsissä
Talousmetsissä lahopuun märään vaikuttavat samat ekologiset tekijät kuin luonnonmetsissä. Talousmetsissä puunkorjuu vaikuttaa kuitenkin selvästi eniten järeän
kuolleen puun määrään. Nykyinen talousmetsien kuolleen puuston määrä ja laatu on
seurausta metsiköiden metsienkäsittelyhistoriasta, käytetyistä kiertoajoista, harvennushakkuista, kuolleen puuston korjuusta tuhojen jälkeen, energiapuun korjuusta ja
muista toimenpiteistä. Suuri merkitys on myös olemassa olevan kuolleen puun tahattomalla tuhoutumisella puunkorjuussa ja maanmuokkauksessa. (Siitonen 2001, Korhonen ym. 2016)
Luonnonpoistuman määrä on alhainen talousmetsissä, koska puiden välistä kilpailua
vähennetään harvennushakkuilla, metsät uudistetaan melko nuorina ja vaurioituneet,
sairaat ja kuolevat puut pyritään poistamaan ennen kuin ne kuolevat. Alueilla, joilla on
pitkä metsien hoidon historia, järeän kuolleen puuston tilavuus on yleisesti alhaisempi
kuin alueilla, joissa metsien hoito on alkanut vasta lähimenneisyydessä. Järeän kuolleen puuston laadullinen monimuotoisuus on paljon alhaisempi intensiivisesti hoidetuissa metsissä kuin luonnonmetsissä. Järeiden, pitkälle lahonneiden puiden määrä on
vähentynyt eniten. (Siitonen 2001)
Etelä-Suomen talousmetsissä on keskimäärin 3,5 m3
/ha kuollutta puuta ja PohjoisSuomessa 6 m3
/ha. Kuolleen puun määrä on ollut hienoisessa kasvussa Etelä-Suomessa. Pohjois-Suomessa se on puolestaan vähentynyt melko nopeasti (kuva 7). (Korhonen ym. 2016) Metsikkökohtaiset erot kuolleen puuston määrässä ovat suuria. Yleensä
uudistuskypsissä ja etenkin sitä vanhemmissa talousmetsissä on keskimääräistä enemmän kuollutta puuta. Vähiten kuollutta puuta on taimikoissa ja kasvatusmetsissä.
Metsään jäävän luonnonpoistumapuuston määrä on kasvanut viime vuosina. Erityisesti 2010-luvulla nettoluonnonpoistuma on kasvanut myrsky- ja kuivuustuhojen
29
vuoksi siitä huolimatta, että osa näissä tuhoissa syntyneestä kuolleesta puustosta on
korjattu. (Korhonen ym. 2016) Puiden kuolleisuutta on lisännyt myös harvennuskertojen väheneminen. Kahden viimeisimmän valtakunnan metsien inventoinnin
(VMI10 2005–2008 ja VMI11 2009–2013) mittausten mukaan Suomen metsien
vuotuinen luonnonpoistuma arvioitiin 5,8 miljoonaksi kuutiometriksi. Siitä mittaushetkellä metsään jäänyt osuus oli 4,9 miljoonaa kuutiometriä. (Korhonen ym.
2016) Tätä nettoluonnonpoistumaa vastaava kuolleen puun kertymä on keskimäärin noin 0,2 m3
/ha/v. Tämä kertymä johtaisi keskimääräisellä lahoamisnopeudella
kuolleen puun noin 7 m3
/ha tasapainotilaan metsä- ja kitumaalla. (Korhonen ym.
2016)
Kuollutta puuta korjataan muun puunkorjuun yhteydessä poltto- ja energiapuuksi. Lämpö- ja voimalaitosten hakkeen raaka-ainetilastojen mukaan järeän kuolleen
runkopuun käyttö hakkeen raaka-aineeksi on kasvanut vuodesta 2010 alkaen lähes
puoleen miljoonaan kuutiometriin vuodessa. Tämä on suurempi määrä kuin yksityismetsien avohakkuualoille vuosittain jätettyjen elävien säästöpuiden tilavuus,
joka on ollut noin 0,3 miljoonaa m3
. (Korhonen ym. 2016)
Koska energiantuotantoon korjattu järeä kuollut puusto on pääosin peräisin yksityismetsien hakkuista, sitä on korjattu keskimäärin 0,04 m3
/ha/v. Metsiin jätettynä
tämä määrä tuottaisi pitkällä aikavälillä keskimääräisellä lahoamisnopeudella kuolleen puun tasapainotilavuuden 1,2 m3
/ha. Tilavuus on lähes kaksinkertainen siihen
tilavuuteen verrattuna, jonka yksityismetsien uudistusaloille jätetty nykyinen säästöpuumäärä pitkällä aikavälillä tuottaa. (Korhonen ym. 2016)
Talousmetsien luonnonhoidon laadun seurantatulosten mukaan kuolleita säästöpuita
(läpimitta ≥ 20 cm) on jätetty yksityismaiden avohakkuualoille vuosina 1996–2013
keskimäärin 1,0 m3
/ha avohakkuualahehtaaria kohden. Yksityismaiden avohakkuualoille jätettyjen kuolleiden säästöpuiden kokonaismäärä on keskimäärin 0,1 miljoonaa m3
/v. Kuolleiden säästöpuiden tuottaman lahopuun tasapainotilavuudeksi tulisi pitkällä aikavälillä keskimääräisellä lahoamisnopeudella keskimäärin 0,2 m3
/ha.
(Korhonen ym. 2016)
Kuva 7. Kivennäismaiden metsien kuolleen puun määrien kehitys Suomessa VMI9–VMI11-tulosten mukaan (Korhonen ym. 2016).
20
18
16
14
12
10
8
6
4
2
0
 2000 2006 2011 2000 2006 2011
Talousmetsät
etelä-suomi
Suojelualueet
etelä-suomi
20
18
16
14
12
10
8
6
4
2
0
2000 2006 2011 2000 2006 2011
Talousmetsät
pohjois-suomi
Suojelualueet
pohjois-suomi
Maapuut
Pystypuut
m3
 / ha m3
 / ha
30
Kuolleiden puiden määrän vaikutus lahopuulajiston monimuotoisuuteen
Lahopuuelinympäristöjen monipuolisuus vaikuttaa lahopuulajien määrään. Lahopuulaatujen monipuolisuus korreloi yleensä positiivisesti lahopuun kokonaismäärän
kanssa. Kun lahopuuta on paljon, sitä on yleensä myös monenlaista: on eri puulajeja,
järeyksiä ja lahoamisasteita erilaisissa ympäristöissä. Eri lahopuulaatujen tilavuuden
suuruus vaikuttaa puolestaan kyseisellä lahopuulaadulla elämään kykenevien lajien
populaatioiden kokoon ja elinvoimaisuuteen.
Tämä käy selvästi ilmi Pohjois-Pirkanmaalla tehdystä tutkimuksesta, jossa vertailtiin
uudistuskypsien tuoreen kankaan talouskuusikoiden, yli-ikäisten talouskuusikoiden ja
luonnontilaisten kuusivaltaisten metsien kovakuoriaislajistoa (Martikainen ym. 1999).
Tutkimus osoitti selvän positiivisen korrelaation metsikön lahopuulla elävien kovakuoriaisten lajimäärän ja lahopuun määrän välillä (kuva 8).
Pohjois-Pirkanmaan tutkimuksen uudistuskypsistä talouskuusikoista puuttui noin
kolmannes niistä lahopuukovakuoriaislajeista, joita luonnontilaisissa kuusimetsissä
esiintyi. Näin siitä huolimatta, että tutkimuksen uudistuskypsissä talousmetsissä oli
poikkeuksellisen paljon lahopuuta, keskimäärin 17 m3
/ha. Etelä-Suomen talousmetsien keskiarvo on 3,5 m3
/ha. Lahopuukovakuoriaislajeista 78 % esiintyi runsaampina luonnontilaisissa vanhoissa kuusivaltaisissa metsissä kuin uudistuskypsissä talouskuusikoissa ja näiden metsien eliöyhteisöt olivat selvästi erilaisia. (Martikainen
ym. 1999)
Kuvan 8 osoittama riippuvuussuhde kovakuoriaisten lajimäärän ja lahopuuston määrän välillä merkitsee käytännössä sitä, että melko pieni lisäys lahopuuston määrässä
(esim. 3:sta 13:een m3
/ha) lisää lajimäärää huomattavasti, ehkä noin 50 %:lla, kun lahopuun määrän lähtötaso on alhainen. Tosin alhaisissa määrissä hyötyjijä ovat tavalliset,
ei-uhanalaiset lahopuun kovakuoriaislajit. Lahopuiden määrän edelleen lisääminen
13:sta 23:een m3
/ha lisäisi lajimäärää 10–20 %. (Martikainen ym. 1999). Tosin suuremmista lahopuumääristä hyötyvät lajit ovat usein harvinaisia ja uhanalaisia lajeja.
Kuva 8. Lahopuun määrän ja lahopuukovakuoriaisten lajimäärän suhde Pohjois-Pirkanmaan
kuusivaltaisissa metsiköissä (Martikainen ym. 1999, Siitonen ym. 2001).
120
100
80
60
40
20
0
saproksyylien
lajimäärä
 Vanhat talousmetsät
 Yli-ikäiset talousmetsät
 Luonnonmetsät
0 20 40 60 80 100 120 140 160 180 200
Lahopuun tilavuus (m3
/ha)
y = 18.3 + 31.8 *log (lahopuun kuutiomäärä + 1)
31
Samoilta Pohjois-Pirkanmaan koealoilta selvitettiin myös kääpälajien esiintymistä
(Penttilä ym. 2004). Luonnontilaisissa vanhoissa kuusivaltaisissa metsissä oli keskimäärin 80 % enemmän kääpälajeja kuin uudistuskypsissä talouskuusikoissa ja 38 %
enemmän kuin taloudellista uudistuskypsyysikää vanhemmissa talouskuusikoissa
(kuva 9). Lajimäärän vaihtelua selitti parhaiten lahopuulaatujen monimuotoisuus sekä
lahopuiden lukumäärä ja tilavuus.
Kuva 10. Uhanalaisten kääpälajien lajimäärän riippuvuus lahopuiden lukumäärästä ja tilavuudesta
(Penttilä ym. 2004).
Kuva 9. Kääpien lajimäärän riippuvuus A) lahopuiden monimuotoisuudesta, B) lahopuiden lukumäärästä ja C) lahopuiden tilavuudesta (Penttilä ym. 2004).
Uhanalaisia kääpälajeja esiintyi käytännössä vain luonnontilaisissa kuusivaltaisissa
metsissä ja metsiköissä, joissa järeän lahopuun tilavuus ylitti 20 m3
/ha (kuva 10). Tutkijoiden mukaan tämä luku vaikuttaa edustavan metsikkötason kynnysarvoa järeiden
kuolleiden puiden määrälle, jonka alapuolella uhanalaisten kääpälajien esiintyminen
tulee epätodennäköiseksi. Tulokset osoittavat, että talousmetsissä tarvitaan huomattavia kuolleen puuston määrän lisäyksiä ennen kuin niistä tulee soveltuvia elinympäristöjä uhanalaisille kääpälajeille. (Penttilä ym. 2004)
Vanhat talousmetsät Yli-ikäiset talousmetsät Luonnonmetsät
A) Lahopuun diversiteetti-indeksi
60
55
50
45
40
35
30
25
20
15
1 10 50 100 350
Kääpälajien
lukumäärä
r = 0.951
S
P < 0.001
B) Kuolleiden puiden lukumäärä kpl/ha
60
55
50
45
40
35
30
25
20
15
1 10 20 100 200
Kääpälajien
lukumäärä
r = 0.900
S
P < 0.001
C) Lahopuuston tilavuus m3
/ha
0 10 20 30 40 50 60 70
60
55
50
45
40
35
30
25
20
15
r = 0.930
S
P < 0.001
Kääpälajien
lukumäärä
Kuolleiden puiden lukumäärä kpl/ha
1 10 50 100 350
r = 0.889
S
P < 0.001
8
7
6
5
4
3
2
1
0
Uhanalaisten
kääpälajien
lukumäärä
Lahopuuston tilavuus m3
/ha
1 10 20 100 200
r = 0.866
S
P < 0.001
8
7
6
5
4
3
2
1
0
Uhanalaisten
kääpälajien
lukumäärä
 Vanhat talousmetsät Yli-ikäiset talousmetsät Luonnonmetsät
32
Korhonen (2004) tutki pro gradu -työssään lahopuukovakuoriaislajien esiintymistä
Pirkanmaan ja Kuhmon talousmänniköissä ja lähellä luonnontilaa olevissa männiköissä sekä Venäjän Karjalan Vienansalon luonnontilaisella mäntymetsäalueella. Tutkimuksessa havaittiin samankaltainen riippuvuus lahopuukovakuoriaisten lajimäärän
ja lahopuun määrän kanssa kuin edellä mainitussa Pohjois-Pirkanmaan kuusikoissa
tehdyssä tutkimuksessa.
Korhosen (2004) aineistossa lahopuukovakuoriaisten maisematason lajidiversiteetti
oli selvästi korkein Vienansalossa. Aineiston 209 lajista 50:tä tavattiin vain Vienansalosta. Talousmetsissä havaittiin odotetusti vähemmän lajeja kuin luonnontilaisissa tai
niiden kaltaisissa metsissä. Erityisesti vaateliaita lajeja esiintyi talousmetsissä erittäin
vähän, koska uhanalaiset, silmälläpidettävät ja harvinaiset lajit puuttuivat pääsääntöisesti metsiköistä, joissa oli alle 35–40 m3
/ha lahopuuta. Vienansalon korkea lajimäärä
johtui suurimmaksi osaksi koivuilla ja lähiaikoina pystyyn kuolleilla männyillä esiintyneestä runsaasta lajistosta. (Korhonen 2004)
Koska lahopuun määrän ja siitä riippuvaisen lajiston lajirunsauden suhteen havaittiin
olevan käyräviivainen, pienet lahopuumäärän lisäykset nostavat lajirunsautta suhteellisesti eniten silloin, kun lahopuuta on alun perin vähän. Kasvu koostuu kuitenkin
pääasiassa yleisistä lajeista, joiden populaatiot selviävät talousmetsämaisemassa joka
tapauksessa.
Vaateliaampien ja heikommin leviävien lajien populaatiot eivät hyödy käytännössä juuri lainkaan sellaisesta lahopuun lisäyksestä, jossa kaikkialle pyritään saamaan
vähän enemmän lahopuuta. Saman kokonaislahopuumäärän jättäminen keskitetysti
tietyille suppeammille alueille hyödyttäisi vaateliaita lajeja paljon enemmän. Näin
erityisesti sellaisilla alueilla, joilla on ennestäänkin paljon lahopuuta ja mahdollisesti
hyvä lahopuujatkumo. (Hanski 2000, Punttila 2000)
Uhanalaiset metsälajit tarvitsevat järeää lahopuuta
Tikkanen ym. (2006) tarkastelivat Suomen uhanalaisten ja silmälläpidettävien metsälajien, pois lukien lehtojen lajit, elinympäristövaatimuksia erilaisten tekijöiden suhteen.
Tulosten mukaan suurin osa kuolleella puulla elävistä lajeista elää yli 10 cm läpimitaltaan olevilla kuolleilla puilla. Alle 3 % näistä lajeista elää alle 10 cm:n läpimittaisella
kuolleella puulla. Näistä lajeista 18 % on erikoistunut elämään hyvin järeillä, yli 30 cm
paksuilla kuolleilla rungoilla. Eniten järeän lahopuun vaatijoita on kääväkkäissä (28 %)
ja muissa sienissä ja kasveissa (21 %), vähemmän kovakuoriaisissa (12 %) ja muissa
eläimissä (7 %). (Tikkanen ym. 2006)
Kuolleiden puiden järeys vaikuttaa niissä esiintyviin lajeihin, sillä järeät puut ovat
usein vanhempia, niiden kuori on paksumpi, pintapuu tiheäsyisempi, kesäpuun osuus
suurempi ja sydänputa on enemmän. Maapuut, joissa on suuri sydänpuun osuus, ovat
syntyneet vanhoista järeistä puista. Järeillä lahopuilla on vähemmän rungon pintaalaa tilavuuteen nähden. Sen vuoksi ne ovat lämpö- ja kosteusoloiltaan vakaampia
kuin ohuet ja helposti kuivuvat rungot. Järeiden lahopuiden lahoaminen kestää kauemmin ja siksi niiden tarjoamat lahopuuelinympäristöt ovat pitkäikäisempiä. Ohuemmat rungot tulevat nopeammin myös pintakasvillisuuden peittämiksi. (Siitonen &
Stokland 2012)
Monien kääväkäslajien on todettu suosivan voimakkaasti järeitä, yli 30 cm paksuja
kuolleen puun runkoja. Tällaisia lajeja ovat mm. pohjankääpä, louhennahka, pohjan-
33
rypykkä, korpiludekääpä, kalkkikääpä ja rusokantokääpä. Monille maksasammallajeille hyvin järeät lahopuut ovat tärkeitä elinympäristöjä, koska kilpailevat metsän pohjan
lehtisammalet valtaavat niiden pinnat paljon hitaammin kuin ohuempien runkojen.
(Siitonen & Stokland 2012)
Junnisen ja Komosen (2011) kirjallisuuskatsauksen tulosten perustella kääpien lajimäärä lahopuurunkoa kohden kasvaa, kun puun läpimitta suurenee. Sippola ym.
(2004) havaitsivat Pohjois-Lapissa tekemässään tutkimuksessa, että kääpälajien lukumäärä yli kaksinkertaistui, kun lahopuun koko suureni alle 20 cm läpimittaluokasta
läpimittaluokkaan yli 20 cm ja kaikki tutkimuksen puulajit olivat mukana tarkastelussa. Samanlaisen kääpien lajimäärän kasvun havaitsi myös Renvall (1995) kuolleilla
kuusenrungoilla. Siitonen ym. (2005) havaitsivat, että kääpien esiintymien määrä oli
kääpälajista riippuen 2–48-kertainen vähintään 30 cm paksuilla maapuilla verrattuna
10–19 cm paksuihin maapuihin.
Yleisesti ottaen ainakin kuusimaapuilla puun läpimitan kynnysarvo kääpälajien rikkaudelle näyttää olevan 20–30 cm. Tässä läpimittaluokassa alkaa esiintyä kääpälajeja,
jotka vaativat järeää lahopuuta. Pieniläpimittaisemmalla lahopuulla esiintyvät kääpälajit voivat sen sijaan yleensä kasvaa myös järeillä rungoilla. Lisäksi monet yleiset
kääpälajit esiintyvät runsaampina järeillä kuin ohuilla rungoilla, mikä lisää kääpälajien
lukumäärää runkoa kohden.
Fennoskandian vanhoissa luonnonmetsissä läpimittaluokkiin 20–29 cm ja 30–39 cm
kuuluvat puut muodostavat yleensä suurimman osan lahopuuston tilavuudesta. Silti myös järeiden 40–49 cm paksujen puiden osuus tilavuudesta voi olla huomattava.
(Siitonen 1998) Vanhoissa kuusivaltaisissa luonnonmetsissä järeät, vähintään 30 cm
paksut rungot muodostavat keskimäärin 42–54 % kuolleen puun tilavuudesta ja alle
10 cm paksut rungot vain 1,7–2,7 % (Siitonen 2001).
Talousmetsien lahopuusta suurin osa taas on kantoja tai melko pieniläpimittaisia
(alle 10 cm tai 10–19 cm paksuja) hakkuutähdelatvuksia. Talousmetsissä järeän lahopuun määrä on pienentynyt eniten. Kaikkein järeimmät läpimittaluokat, yli 40 cm
paksut puut, ovat vähentyneet suhteellisesti kaikkein eniten, koska talousmetsissä
yleisesti käytetyillä kiertoajoilla ei edes pyritä kasvattamaan puita noin järeiksi. (Siitonen 1998)
Pieniläpimittaista lahopuuta syntyy talousmetsissä edelleen runsaasti oksien kuolemisen seurauksena ja hakkuutähteinä. Pieniläpimittaisella kuolleella havupuulla elävissä lajeissa ei olekaan, ainakaan toistaiseksi, merkittävästi uhanalaisia lajeja. Lisäksi
järeät kuolleet puut tarjoavat latvoissaan ja oksissaan elinympäristöjä myös pieniläpimittaisella lahopuulla elämään erikoistuneille lajeille. Pieniläpimittaiset kuolleet puut
sen sijaan eivät sovellu elinympäristöiksi järeiden puiden lajeille.
Näiden syiden vuoksi luonnonhoitotoimenpiteiden tavoitteena tulee olla järeän, yli
20 cm paksun lahopuun määrän lisääminen. Siitä on metsäluonnossamme eniten
puutetta.
Lahopuulajiston kynnysarvot ja niistä johdetut suojelutavoitteet
Monissa elinympäristön pinta-alan ja lajimäärän välistä riippuvuutta selvittävissä tutkimuksissa on havaittu lajimäärän kiihtyvä väheneminen, kun elinympäristön määrä
vähenee 20–30 %:iin alkuperäisestä määrästä. Tämä tulos näyttää pätevän myös lahopuulajiston lajimäärän suhteen.
34
Junninen ja Komonen (2011) tekivät laajan yhteenvedon Euroopan boreaalisella vyöhykkeellä tehtyjen kääpien luonnonsuojelubiologisesta tutkimuksesta. Heidän mukaansa lahopuun lahoaste on voimakkaimmin rungon lajilukumäärään vaikuttava tekijä.
Eniten kääpälajeja on lahoamissukkession keskivaiheissa olevilla rungoilla. Järeys
puolestaan vaikuttaa siten, että yli 20 cm paksuilla maapuilla esiintyy enemmän kääpälajeja kuin muilla lahopuutyypeillä.
Metsikkötasolla lahopuiden tilavuus on voimakkaimmin kääpälajien lajimäärään
vaikuttava tekijä. Harvinaisten kääpälajien esiintymiseen tarvittava lahopuiden keskimääräinen minimitilavuus näyttää olevan 20–40 m3
/ha. Varttuneissa boreaalisissa
metsissä kokonaislajimäärä kasvaa tutkimusaluetta laajennettaessa noin 20–30 hehtaarin pinta-alaan saakka. (Junninen & Komonen 2011)
Tämän vuoksi Junninen ja Komonen (2011) esittävät 20/20/20-peukalosäännön:
20 hehtaarin metsikkö, jossa on keskimäärin 20 m3
/ha lahopuita, joista monet ovat
yli 20 cm paksuja, on todennäköisesti metsikkötason minimi ekologisesti perustellulle
kääpien monimuotoisuuden suojelulle boreaalisessa Euroopassa.
Müller ja Bütler (2010) tekivät yhteenvedon Euroopassa tehdyistä tutkimuksista, joissa on havaittu kynnysarvo lajin tai lajiryhmän esiintymiselle. Tutkimuksessa löydettiin 36 kynnysarvoa lahopuun määrälle. Ne vaihtelivat välillä 10–80 m3
/ha boreaalisissa ja alavien maiden metsissä, 10–150 m3
/ha vuoristojen sekametsissä. Yleisimmät
kynnysarvot olivat 20–30 m3
/ha boreaalisissa havumetsissä, 30–40 m3
/ha vuoristojen sekametsissä ja 30–50 m3
/ha alavien maiden tammi-pyökkimetsissä. (Müller &
Bütler 2010)
Lahopuussa esiintyy hyvin monenlaisia elinympäristöjä. On eri puulajeja, eri järeyksisiä puita, eri tavoin kuolleita ja eri lahoamisasteessa olevia puita erilaisissa ympäristöissä. Lahopuulajien elinympäristövaatimukset ovat lajikohtaisia ja laadullisesti
hyvinkin erilaisia. Siksi lahopuun kokonaismäärä ei ole riittävä mittari kuvaamaan
tietylle lajille tarjolla olevien elinympäristöjen määrää. Myös lahopuulajien esiintymisen kynnysarvot niiden elinympäristöjen määrälle ovat lajikohtaisia elinympäristön
laadun, määrän ja sen esiintymisen mittakaavan suhteen.
Ranius ja Fahrig (2006) toteavatkin lahopuulajiston kynnysarvoja koskevassa synteesiartikkelissaan, että kynnysarvot ovat lajikohtaisia ja erilaisia eri lajeille, joten paikallista lajimäärän ja kuolleen puun määrän välistä riippuvuutta kuvaa todennäköisesti
vähittäin kohoava käyrä ilman selkeitä kynnysarvoja. Vaateliaimpien lajien esiintyminen edellyttää niin suuria lahopuumääriä, että niiden saavuttaminen on käytännössä
mahdotonta talousmetsissä. Tämä tarkoittaa sitä, että tarvitaan myös kokonaan suojeltuja alueita. Talousmetsissä suojelutoimenpiteiden tulisi kohdentua aluetasolla ja
tietyn tyyppisiin lahopuihin. (Ranius ja Fahrig 2006)
Talousmetsiin syntyvät ja jätettävät lahopuut ovat potentiaalisesti hyödyllisiä lajeille, jotka ovat hyviä leviämään ja joihin sen vuoksi vaikuttaa pikemminkin lahopuun
määrä maisematasolla kuin yksittäisessä metsikössä. Lisäksi talousmetsiin voidaan
tuottaa tietyn tyyppisiä lahopuita, jotka ovat harvinaisia suojelualueilla, kuten paisteisissa olosuhteissa oleva tai tulen vioittama kuollut puu. Ottaen huomioon, että
laajalla metsäalueella on tuhansia lahopuista riippuvaisia lajeja, joilla on erilaisia
elinympäristövaatimuksia, ei ole koskaan mahdollista pelkistää vaatimuksia niiden
monimuotoisuuden suojelemiseksi yksinkertaisiksi säännöiksi. Tämä ei silti tarkoita
sitä, että olisi mahdotonta asettaa määrällisiä tavoitteita lahopuun määrälle. (Ranius
& Fahrig 2006)
35
Ruotsin hallitus esimerkiksi asetti tavoitteeksi kovan kuolleen puun määrän lisäämisen 40 %:lla vuosien 1995 ja 2010 välillä. Koska on syytä olettaa, että kaikki lisäykset kuolleen puun määrään edesauttavat joidenkin lajien säilymistä, tämänkaltainen
strategia on hyväksyttävä alustavaksi tavoitteeksi. Toinen, pidemmällä aikavälillä
parempi, strategia on määritellä monimuotoisuuden turvaamisen tavoitteita käyttämällä hyväksi sateenvarjolajeja, jotka edustavat eri tyyppisistä lahopuista riippuvaisia
lajiyhteisöjä. (Ranius & Fahrig 2006)
Esimerkkejä mahdollisista sateenvarjolajeista ja niiden tunnetuista elinympäristövaatimuksista löytyy esim. Nilssonin ym. (2001) artikkelista. Monimuotoisuuden turvaamiskeinot tulisi räätälöidä näiden lajien tarpeisiin ja ne olisivat erilaisia eri alueilla lajien levinneisyysalueiden mukaisesti. Tällä tavalla asetetut tavoitteet olisivat biologisesti
relevantimpia, koska myös lahopuuelinympäristöjen laatu ja alueellinen jakautuminen
otettaisi huomioon. (Ranius & Fahrig 2006)
Ruotsin Naturvårdsverketin lahopuulajiston suojelutavoitteet
Lahopuulajiston suojelutavoitteita koskevassa Naturvårdsverketin synteesiraportissa
(de Jong & Almstedt 2005) tehdään seuraavat johtopäätökset:
1. Eräät erikoistuneet lajit vaativat hyvin suuria lahopuumääriä (50 m3
/ha tai
enemmän). Ne voidaan turvata vain luonnonsuojelualueilla.
2. Sellaiset talousmetsät luonnonsuojelualueiden ulkopuolella, joissa on kuollutta
puuta vähintään 20 m3
/ha, näyttävät olevan hyvälaatuisia elinympäristöjä
monille lahopuulajeille.
3. Metsävaltaisilla alueilla tällaisia korkealaatuisia (20 m3
/ha kuollutta puuta)
metsiä pitäisi olla 10–30 % alueen pinta-alasta.
4. Nämä korkealaatuiset metsät tulisi sijoittaa sellaisten luonnonsuojelualueiden
ja luontoarvojen tihentymien yhteyteen, missä esiintyy harvinaisia lajeja.
5. Jos tätä strategiaa toteutetaan, Ruotsin metsien keskimääräinen kuolleen puun
määrä nousee 10:een m3
/ha.
6. Jotta tämä kuollen puun määrällinen tavoite saavutetaan vuonna 2030, kuolleen
puuston määrän pitää nousta 40 % joka vuosikymmenellä, mikä merkitsee
eksponentiaalista kasvua.
7. Kuitenkin, vielä tärkeämpää kuin tällaisen keskiarvon saavuttaminen koko
Ruotsin alueella, on lisätä niin nopeasti kuin mahdollista kuolleen puun
määrää edellä kuvattujen hot spot -alueiden ympärillä.
8. Yksi tärkeä tehtävä on tunnistaa nämä hot spot -alueet niin nopeasti kuin
mahdollista. Tähän tarvitaan alueellisia puuteanalyysejä.
9. Kuollut puu on tärkeää myös näiden korkealaatuisten alueiden ulkopuolella,
mutta sen määrä voi olla alhaisempi ja määrän kasvu voi olla hitaampaa.
10. Nykyistä suurempi lahopuun laadullinen monipuolisuus ja saatavuuden
jatkuvuus ovat yhtä tärkeitä kuin kuolleen puun suuri määrä.
11. Kuolleen puun määrän nopeaa lisäämistä hot spot -alueiden ympärillä on todennäköisesti vaikeaa saavuttaa pelkillä vapaaehtoisilla toimilla. Uudentyyppiset
poliittiset toimet, kuten taloudelliset kompensaatiot, voivat olla tarpeellisia.
12. Jotta tavoitteet voidaan määritellä yksityiskohtaisemmin, tarvitaan lisää tietoa
eräiden lajien kynnysarvoista, leviämiskyvystä, elinympäristövaikutuksista ja
populaatiobiologiasta.
36
Kuolleen puun lisäämistavat ja niillä aikaan saatavat kuolleen puun
lisäykset
Lahopuun määrää talousmetsissä voidaan lisätä monilla eri tavoilla:
• jättämällä enemmän tuhojen tai kilpailun vuoksi kuolleita runkoja korjaamatta
• pidättäytymällä kokonaan järeän kuolleen puun energiakäytöstä
• tuottamalla aktiivisesti enemmän lahopuuta esim. tekopökkelöiden avulla
• jättämällä enemmän elävää säästöpuustoa hakkuualoille
• lisäämällä kokonaan käsittelyn ulkopuolelle jätettävien suojeltujen luontokohteiden ja
suojavyöhykkeiden määrää
• jättämällä harvennushakkuita tekemättä
• pidentämällä kiertoaikoja
• vähentämällä lahopuuston tahatonta tuhoutumista hakkuissa.
Puuston kasvumallien avulla voidaan simuloida, kuinka suuria kuolleen puun määriä
on mahdollista saavuttaa pitkällä aikavälillä näillä erilaisilla luonnonhoitokäytännöillä. Ranius ym. (2003) tutkivat mallittamalla, miten Ruotsin FSC-standardin mukaiset
luonnonhoitotoimenpiteet lisäävät lahopuuston määrää 10 000 hehtaarin laajuisella
idealisoidulla kuusimetsäalueella, jossa kasvaa 100 % kuusta ja jossa on tasainen kehitysluokkajakauma.
Lähtökohtana oli metsänkäsittely, jossa 5 % uudistusalojen pinta-alasta jätetään säästöpuustoksi, uudistus- ja harvennushakkuiden yhteydessä tehdään kolme tekopökkelöä hehtaaria kohden, päätehakkuissa tuhoutuu 68 % lahopuustosta ja tuoreelle
vastakuolleelle puulle asetettu korkein sallittu jätettävä määrä on 3 m3
/ha. Jos vastakuolleen puun määrä ylittää 3 m3
/ha, kuollutta puustoa poistetaan siten, että jäljelle
jätetään 1 m3
/ha.
Mallinnuksen perusteella Ruotsin FSC-standardin mukaiset hakkuualojen luonnonhoitotoimet voivat nostaa kuusikoiden kuolleen puuston keskimääräisen tilavuuden
pitkällä aikavälillä noin kolminkertaiseksi nykyiseen verrattuna. Mallinnuksessa
kuollutta puuta oli aluksi 3,6 m3
/ha, luonnonhoitotoimien jälkeen 10,2 m3
/ha. (Ranius ym. 2003)
Kuolleen puun määrä ja laatu vaihtelivat kiertoajan aikana. Kuolleen puun tilavuus
vaihteli välillä 5–15 m3
/ha. Se oli alimmillaan keski-ikäisissä noin 40-vuotiaissa metsissä ja korkeimmillaan uudistuskypsissä metsissä. Elävien säästöpuiden jättäminen
tasaa eri lahoamisen asteissa olevien runkojen esiintymistä kiertoajan aikana. Ilman
elävien säästöpuiden jättämistä 40-vuotiaissa metsissä ei esiinny käytännössä lainkaan ensimmäisen lahoasteen järeitä lahopuita. (Ranius ym. 2003)
Tutkijat selvittivät mallintamalla myös yksittäisten luonnonhoitotoimenpiteiden vaikutuksia kuolleen puun määrään ja laatuun. Tämä tehtiin siten että muut mallin lopuutulokseen vaikuttavat tekijät pidettiin vakioina ja vain tutkittavan muuttujan suuruutta muutettiin.
Mallinnuksen perusteella tehtiin seuraavia johtopäätöksiä:
• Säästöpuille jätetyn uudistuhakkuun pinta-alaosuuden kasvattaminen lisää kuolleen puun
keskimääräistä tilavuutta lineaarisesti.
• Säästettävien vastakuolleiden puiden sallitun enimmäismäärän korottaminen lisää kuolleen
37
puun keskimääräistä tilavuutta kiertoajan aikana etenkin silloin kun sallittu enimmäismäärä on alun perin pieni (alle 5 m3
/ha).
• Tekopökkelöiden tekemisellä hakkuiden yhteydessä on melko pieni vaikutus kuolleen
puuston keskimääräiseen tilavuuteen kiertoajan aikana (vertaa Ruotsin FSC standardissa 3 tekopökkelöä/ha/hakkuukerta).
• Kuolleiden puiden tuhoutumisasteella päätehakkuissa on melko suuri vaikutus kuolleen
puuston keskimääräiseen tilavuuteen kiertoiajan aikana.
• Kiertoajan pidentäminen lisää kuolleen puuston keskimääräistä tilavuutta kiertoajan aikana. (Ranius ym. 2003)
Toisessa mallinnustutkimuksessa Ranius ja Kindvall (2004) käyttivät samanlaista
10 000 hehtaarin idealisoitua kuusimetsäaluetta mallintaakseen kuolleen puun määrän kehitystä. Tämäkin mallinnustutkimus perustui Ruotsin FSC-standardin kriteereihin, mutta siinä huomioitiin myös se, että 5 % metsäpinta-alasta suojellaan kokonaan
talouskäytöltä. Lisäksi lahopuun tuhoutumisaste päätehakkuissa oletettiin selvästi
alhaisemmaksi kuin edellisessä tutkimuksessa (Ranius ym. 2003), jossa se oli oletettu
68 %:ksi. Tässä tutkimuksessa oletettiin, että päätehakkuussa tuhoutuu 20 % kovasta
ja 30 % pehmeästä lahopuusta.
Tutkimuksessa selvitettiin eri luonnonhoitotoimenpiteiden vaikutuksia pitkällä
(200 v.) ja lyhyellä (20 v.) aikajänteellä sen jälkeen, kun alueella siirryttiin Ruotsin
FSC-kriteerien mukaiseen metsänhoitoon (taulukko 2). Lähtotilanne on keskimääräisellä voimakkuudella käsitelty ruotsalainen kuusimetsämaisema, jossa on keskimäärin
8,2 m3
/ha kuollutta puustoa.
Taulukko 2. Eri luonnonhoitotoimenpiteillä saavutettavat kuolleen puun määrän lisäykset ideaalisella kuusimetsäalueella
Ruotsissa 20 ja 200 vuoden aikajänteellä mallinnustutkimuksen tulosten perusteella (Ranius & Kindvall 2004).
Muutos metsänhoidossa Pitkän aikavälin lisäys
järeän kuolleen puuston tilavuudessa m3
/ha.
Suhteellinen lisäys (%)
suluissa.
20 vuodessa tapahtuva
järeän kuolleen puuston tilavuuden lisäys
m3
/ha. Suhteellinen
lisäys (%) suluissa.
Jätetään 5 % puustosta säästöpuiksi päätehakkuissa 1,23 (15) 0,12 (8)
Tehdään kolme tekopökkelöä hehtaaria kohden kasvatushakkuissa
ja päätehakkuissa
0,57 (7) 0,18 (32)
Vastakuolleet puut poistetaan vain kun niiden tilavuus ylittää 3 m3
/ha
ja silloinkin jätetään 1 m3
/ha
1,23 (15) 0,55 (48)
Järeiden kuolleiden puiden tilavuudesta tuhoutuu päätehakkuissa
20 % (kovat kuolleet puut) ja 30 % (pehmeät kuolleet puut) sen
sijaan että niistä tuhoutuisi 40 % ja 60 %.
1,31 (16) 0,17 (13)
Kiertoaikaa pidennetään 11 % 0,90 (11) -1,43 (-159)
Metsänkäsittelyn ulkopuolelle jätettävä pinta-ala nostetaan
2 %:sta 5 %:iin
Kun metsänkäsittelyn ulkopuolelle jätettävien metsiköiden viljavuus
on alhaisempi kuin hakkuin käsiteltävien 1,38 (17) 0,51 (37)
Kun metsänkäsittelyn ulkopuolelle jätettävien metsiköiden viljavuus
on sama kuin hakkuin käsiteltävien 1,75 (21) 0,54 (31)
38
Kuva 11. Simulointitulokset kuolleen puun keskimääräisen määrän (m3
/ha) kehittymisestä ideaalisella kuusimetsäalueella Ruotsissa FSC-standardin käyttöönoton jälkeen, kun lähtökohtana on
A) voimakkaasti käsitelty alue, B) keskimääräisesti käsitelty alue ja C) alue, jossa on jäljellä suuri
osuus (20 %) runsaslahopuustoisia luonnonmetsiä (Ranius & Kindvall 2004).
Tutkijat mallittivat kuolleen puuston määrän kehitystä kolmesta erilaisesta lähtötilanteesta, jotka kuvaavat erilaista metsän käytön voimakkuutta ja historiaa. Voimakkaasti käsitellyssä metsämaisemassa on lähtötilanteessa kuollutta puustoa keskimäärin
2,6 m3
/ha, keskimääräisesti käsitellyssä metsämaisemassa keskimäärin 8,5 m3
/ha ja
metsämaisemassa, jossa 20 % pinta-alasta oli hakkaamatonta luonnonmetsää, keskimäärin 17 m3
/ha. Viimeksi mainitussa metsämaisemassa luonnonmetsien määrä väheni tarkasteltavalla ajanjaksolla hakkuiden edetessä.
Simulointien tulosten mukaan 200 vuoden päästä kuolleen puuston määrä lisääntyi
keskimääräisesti käsitellyssä metsämaisemassa 150 % (8,5:stä 21,2:een m3
/ha). Voimakkaasti käsitellyssä metsämaisemassa keskimääräinen kuolleen puun tilavuus kasvoi 700 % (2,6:sta 21,2:een m3
/ha). Metsämaisemassa, jossa oli lähtötilanteessa 20 %
hakkaamattomia luonnonmetsiä ja joiden hakkuut etenivät, lahopuuston keskimääräinen tilavuus pysyi melko vakaana (kuva 11). (Ranius & Kindvall 2004)
Tämän mallinnustutkimuksen tulosten mukaan kuolleen puuston määrä kasvaa enemmän kuin edellisessä tutkimuksessa (Ranius ym. 2003) ja vakiintuu keskimääräiseen
kuolleen puuston määrään noin 20 m3
/ha noin 150 vuotta Ruotsin FSC-standardin
mukaiseen metsänhoitoon siirtymisen jälkeen (Ranius & Kindvall 2004). Ero johtuu
ennen kaikkea siitä, että tässä tutkimuksessa huomioitiin myös 5 %:n suojelupintaalan vaikutus ja lahopuuston tuhoutuminen päätehakkuissa oletettiin paljon alhaisemmaksi, alle puoleksi siitä mitä edellisessä tutkimuksessa (20–30 % vs. 68 %).
Kun mallinnuksen lähtökohtana käytettiin kahden todellisen metsäalueen puustorakenteita, simulointi tuotti jonkin verran alhaisempia kuolleen puun keksimääräisiä
tilavuuksia kuin ideaalimetsämaisema, suuruusluokkaa 15–20 m3
/ha.
Tämän tutkimuksen lähtökohdissa oletettu 20–30 %:n suuruinen lahopuun hävikki
päätehakkuiden ja maanmuokkauksen yhteydessä vaikuttaa melko alhaiselta. Uudistus25
20
15
10
5
0
Aika (v)
Järeiden kuolleiden
kuusten tilavuus m3
/ha
0 50 100 150 200 250 300
Alue, jolla 20 %
runsaslahopuustoisia metsiä (C)
Keskimääräisesti
käsitelty alue (B)
Voimakkaasti
käsitelty alue (A)
© Petri Keto-Tokoi
Kuva 12. Metsäkoneen alle murskaantunutta lahopuuta.
40
aloilta mitatut hävikit ovat olleet useimmissa tutkimuksissa suuruusluokkaa 50–80 %.
Hävikki riippuu kuitenkin käytetyistä maanmuokkausmenetelmistä. Laikutuksen ja
mätästyksen aiheuttama hävikki on alhaisempi kuin jatkuvaa muokkausjälkeä tekevän
äestyksen tai aurauksen.
Tutkijat korostavat johtopäätöksissään, että vaikka luonnonhoito tasaakin lahopuuston määrän keskiarvoa metsämaisemassa, jossa oli lähtötilanteessa 20 % luonnonmetsää, niiden hakkaaminen voi aiheuttaa vakavia vaikutuksia lahopuusta riippuvaiselle lajistolle. Tämä johtuu siitä, että lahopuusto on maisemassa aiempaa paljon
tasaisemmin jakautunut. Runsaslahopuustoiset luonnonmetsät on korvattu talousmetsillä, joissa on hehtaaria kohden paljon vähemmän kuollutta puustoa. Tämä muutos saattaa ajaa osan lahopuusta riippuvaisista lajeista kohonneeseen sukupuuttoriskiin. (Ranius & Kindvall 2004)
Kuolleen puun lisäämistapojen kustannustehokkuus
Ruotsalaisessa tutkimuksessa vertailtiin viiden eri lahopuun tuottamistavan kustannustehokkuutta lahopuiden määrän lisäämisessä kuusimetsissä kolmen läänin alueella
(Ranius ym. 2004).
Yleensä kustannustehokkaimmaksi menetelmäksi osoittautui luonnostaan kuolleiden
puiden säästäminen. Luontaisesti kuolevien puiden säästäminen kohtuullisessa määrin oli aina edullista. Keski- ja Pohjois-Ruotsissa niiden säästäminen oli taloudellisesti
kannattavampaa kuin niiden korjaaminen korkeiden korjuukustannusten vuoksi.
Toiseksi kustannustehokkain menetelmä oli tekopökkelöiden tekeminen hakkuiden
yhteydessä. Tämä siksi, että tekopökkelöiden tekemisellä ei ole haitallisia vaikutuksia
puuston kasvuun. Ne eivät pienennä kasvatettavan metsän tuotantopinta-alaa. Kun
luontaista kuolleisuutta ei esiintynyt, tekopökkelöiden tekeminen oli kustannustehokkain tapa lisätä lahopuun määrää.
Säästöpuiden jättäminen ja käsin tehty maanmuokkaus lahopuiden tuhoutumisen
vähentämiseksi olivat kustannustehokkuudeltaan keskinkertaisia, huonompia kuin
luontaisesti kuolleiden puiden säästäminen tai tekopökkelöiden tekeminen, mutta
parempia kuin kiertoajan pidentäminen. Maakuntien väliset erot vaikuttivat kannattavuusjärjestykseen jonkin verran.
Tutkijat päättelevät, että FSC-sertifioinnin kustannustehokkuutta voidaan parantaa
parhaiten jättämällä enemmän luontaisesti kuolleita puita ja tekemällä enemmän
tekopökkelöitä sekä pohjoisimmassa maakunnassa Västerbottenissa myös tekemällä
maanmuokkausta käsityönä. (Ranius ym. 2004)
Tutkijat huomauttavat kuitenkin, että eri menetelmät tuottavat tai säilyttävät laadultaan erilaista lahopuuta ja tuottavat metsikkötasolla erilaisia määriä lahopuuta. Vaikka
tekopökkelöiden tekeminen on kustannustehokasta, se tuottaa metsikköön vain vähän
lahopuuta, joka soveltuu elinympäristöksi vain tietyille lajeille. Lahopuun tuottaminen kiertoaikaa pidentämällä on kallista, mutta tuottaa lahopuuta vanhahkon metsän
sisälle. Lievennetty maanmuokkaus taas säästää maapuita uudistusaloilla ja nuorissa
metsissä. (Ranius ym. 2004) Siksi lahopuun tuottamisen menetelmien tulisi olla myös
monipuolisia, ei pelkästään kustannustehokkaita.
Toisessa samalla metodilla tehdyssä tutkimuksessa (Jonsson ym. 2006) mallinnukseen
otettiin mukaan kuusen eri lahopuulaaduilla elävät uhanalalaiset eliölajit. Mallinnuksen
41
Kuva 13. Kustannus (SEK/ha), joka aiheutuu lahopuuelinympäristöarvon lisäämisestä 1 %:lla Etelä-Ruotsissa säästämällä eri
puulajien säästöpuita, tekemällä tekopökkelöitä tai säästämällä kuolleita puita (Jonsson ym. 2010, Gustafsson ym. 2016).
tulosten mukaan Pohjois-Ruotsissa on kustannustehokasta lisätä kuusilahopuuta perustamalla luonnonsuojelualueita, joilla puusto saa kehittyä luonnontilassa, kun taas
Etelä-Ruotsissa oli korkeampien puun hintojen vuoksi kustannustehokkaampaa lisätä
kuusilahopuuta talousmetsissä.
Kolmannessa tutkimuksessa Jonsson ym. (2010) selvittivät, millainen on eri toimenpiteiden kustannustehokkuus lahopuuelinympäristöjen synnyttämisessä uhanalaisille
lajeille, kun tarkasteltavat metsät ovat useampia puulajeja kasvavia sekametsiä. Tarkasteltavat metsikkötyypit olivat mänty-kuusi-koivu- ja mänty-kuusi-haapa-metsiä
(kuva 13).
Kun lahopuun määrän lisäksi otettiin huomioon lahopuuelinympäristöjen arvo uhanalaisille lajeille, oli kustannustehokkaampaa tehdä tekopökkelöitä koivusta ja haavasta
kuin havupuista, etenkin Etelä-Ruotsissa. Myös elävien säästöpuukoivujen ja -haapojen jättäminen oli kustannustehokkaampaa kuin elävien havupuiden jättäminen säästöpuiksi.
Pohjois-Ruotsissa koivujen ja haapojen korjaamisesta aiheutui kustannuksia metsänomistajalle. Ne on siis edullisempi jättää metsään, ja samalla ne tarjoavat elinympäristöjä hyönteisille, sienille, sammalille ja jäkälille. Kustannustehokkuudeltaan heikointa
oli mäntysäästöpuiden jättäminen. Kaikkein kustannustehokkainta oli säästää kuolleita lehtipuita hakkuissa, erityisesti Etelä-Ruotsissa.
Tekopökkelöitä koskevat tutkimukset ja suositukset
Ruotsissa on tehty hakkuiden yhteydessä tekopökkelöitä rutiininomaisesti jo 20
vuoden ajan. Aluperin tekopökkelöitä tehtiin uudistuhakkuissa mutta myöhemmin
myös harvennushakkuissa. Nykyään Ruotsissa tehdään hakkuiden yhteydessä vähintään miljoona tekopökkelöä vuodessa. Tekopökkelöillä esiintyvää lajistoa on tutkittu
Kuusi Mänty Haapa Koivu Kuusi Mänty Haapa Koivu
80
60
40
20
0
 Elävät säästöpuut Tekopökkelöt Kuolleet
 puut
Kustannus lahopuuelinympäristöarvon lisäämisestä 1 %:lla, SEK/ha
42
Ruotsissa melko paljon. Gustafsson ym. (2016) ovat koostaneet tutkimusten tuloksista
kirjallisuuskatsauksen, jossa esitetään seuraavat kehittämissuositukset:
• Tekopökkelöitä tulee jatkossa tehdä enemmän myös lehtipuista. Tähän mennessä tekopökkelöitä on tehty Ruotsissa valtaosin kuusesta ja vähäisemmässä määrin männystä.
Lehtipuista, kuten koivuista ja haavoista, tehdyissä tekopökkelöissä esiityy erilaista lajistoa kuin kuusesta tehdyissä tekopökkelöissä.
• Mikäli tekopökkelöitä tehdään jatkossa useammista eri puulajeista, kunkin hakkuualan
tekopökkelöt kannattaa tehdä samasta tai korkeintaan parista eri puulajista. Tekopökkelöistä on enemmän hyötyä, kun samankaltaista elinympäristöresurssia on paikallisesti
runsaammin tarjolla. Siksi toisilla hakkuualoilla kannattaa tehdä tekopökkelöt lehtipuista ja toisilla havupuista.
• Tekopökkelöt ovat pitkäikäisiä. Vielä 20 vuoden päästä hakkuusta useimmat niistä ovat
yhä pystyssä. Tikat ja tiaiset ovat alkaneet tehdä koloja vanhoihin tekopökkelöihin, jotka
ovat nyt nuoren metsän varjostamia. Niiden tekopökkelöiden ympärillä, joissa on pesäkolo, ei tule tehdä perkausta eikä harvennusta paremman suojan säilyttämiseksi. Muiden tekopökkelöiden ympäriltä taimikkoa kannattaa sen sijaan perata ja harventaa tavallista voimakkaaammin, jotta ne säilyisivät ympäristöltään paisteisina mahdollisimman
pitkään. (Gustafsson ym. 2016)
Johtopäätöksiä ja kehittämissuosituksia
Lahopuulla elää suuri joukko metsälajeja, Suomessa noin 5 000 lajia, ja monet niistä
ovat taantuneet ja uhanalaistuneet. Talousmetsien lahopuumäärät ovat paljon uhanalaisten ja silmälläpidettävien lahopuulajien tunnettujen kynnysarvojen alapuolella.
Tämän vuoksi on hyvin perusteltu ekologinen tavoite säästää kaikki talousmetsissä
syntyvät lahopuut. Kuolleiden puiden säästäminen on osoittautunut kustannustehokkaimmaksi tavaksi lisätä lahopuuston määrää. Se jopa vähentää korjuukustannuksia.
Kuva 14. Metsään tulee jättää kaikenlaista lahopuuta: eri puulajeja, kokoluokkia ja lahoasteita.
Kuva Saarijärveltä.
© Panu Kunttu
43
Lahopuun säästämisessä tulee huomioida metsätuholain vaatimukset vaurioituneiden havupuiden poistamisvelvoitteesta. Tuhokohteille jätetään lain sallima määrä
tuhon vaurioittamia havupuita, ja vain siitä ylimenevä osuus korjataan. Lisäksi tulee
jättää kaikki jo kuolleet puut ja vaurioituneita lehtipuita, joiden poistamista laki ei
edellytä.
Metsäluonnon kannalta hyvä ohje olisi, että metsään jätetään kaikki järeät kuolleet
puut, joiden poistamista metsätuholaki ei edellytä tai jotka eivät aiheuta vaaraa tai
sulje kulkureittejä. Esimerkiksi Ruotsin FSC-standardin lahopuukriteerin sisältö on
lähtökohdiltaan sellainen, että kaikki yli vuosi sitten kuolleet puut, jotka eivät aiheuta
edellä mainittuja haittoja, säästetään.
Mikäli metsänhoito-ohjeissa edellytetään tietyn vähimmäiskappalemäärän säästämistä, jätettävien puiden läpimittavaatimusta on syytä nostaa. Järeät lahopuut ovat
vähentyneet eniten ja niillä on suurin merkitys uhanalaisille lajeille. Säästettävien
kuolleiden puiden olisi hyvä olla rinnankorkeudelta vähintään 20 cm paksuja runkoja,
mieluummin vieläkin järeämpiä. Hyvä metsänhoito-ohje voisi olla, että säästetään vähintään 20 järeintä kuollutta havupuuta/ha tai vaihtoehtoisesti vähintään 20 yli 20 cm
paksua kuollutta havupuuta. Lisäksi säästetään kaikki kuolleet lehtipuut.
Nyt esimerkiksi Suomen FSC-standardin mukaan säästettävien kuolleiden puiden minimiläpimitta on vain 10 cm, mikä on todella alhainen. Rinnankorkeudelta 10 cm paksun 14 m pitkän kuusen runkotilavuus on vain 59 litraa. 20 cm paksun ja 14 m pitkän
kuusen tilavuus on 207 litraa eli 3,5-kertainen. Lisäksi paksummat puut ovat yleensä
myös pitempiä, joten minimiläpimitan noston aiheuttama rungon kokonaistilavuuden
lisäys on todellisuudessa jonkin verran suurempi, ehkä noin nelinkertainen.
Rinnankorkeudelta 20 cm paksun kuusirungon tilavuus on puun pituudesta riippuen
119–382 litraa. Kun hehtaarille jätetään 20 rinnankorkeusläpimitaltaan 20 cm paksua
kuusirunkoa, niiden runkotilavuus on yhteensä 2,4–7,6 m3
/ha. 20 samanpaksuisen
männynrungon tilavuus on vastaavasti 2,4–6,7 m3
/ha.
Ero on vielä paljon suurempi, kun otetaan rungon kokonaistilavuuden sijaan huomioon vain järeän, yli 10 cm paksun rungon osan osuus tilavuudesta. Tätä laskentatapaa
käytetään valtakunnan metsien inventoinneissa. Rinnankorkeusläpimitaltaan 10 cm
paksusta puusta vain 130 cm korkea tyvi muodostaa VMI:n määritelmän mukaista
järeää kuollutta puuta. Tällaisen tyven tilavuus on noin 12 litraa. Rinnankorkeusläpimitaltaan 20 cm paksun puun järeän lahopuun määrä on VMI-laskentatavan mukaisesti noin 23-kertainen tuohon 10 cm paksun puun tuottamaan tilavuuteen verrattuna
(Pekka Punttila, tiedonanto).
Monimuotoisuuden turvaamisen kannalta ei ole tarkoituksenmukaista ohjata jättämään säästöpuita ja kuolleita puita tasaisesti ja samalla tavalla kaikilla hakkuualoilla.
Tämä johtaa melko vähäiseen lahopuuston määrän lisääntymiseen koko maiseman
tasolla, muttei vaateliaan ja uhanalaisen lajiston kannalta riittävään lisäykseen siellä,
missä se olisi eniten tarpeen.
Tavoitteeksi kuolleiden puiden määrälle tulee asettaa vähintään 20 m3
/ha monimuotoisuuden kannalta arvokkaiden luontoarvojen tihentymien ympärillä. Tällaisia ovat
luonnonsuojelualueet, arvokkaat luontokohteet, omat suojelukohteet, uhanalaisten ja
silmälläpidettävien lajien esiintymät ja näiden muodostamat tihentymät. Tällaisia runsaslahopuustoisia metsiä tulee olla yhteensä 10–30 %:lla alueen maapinta-alasta. Näillä alueilla tuotetaan ja säästetään ennen kaikkea niitä lahopuulaatuja, joita suojelu-
44
kohteissa esiintyy ja/tai niissä esiintyvät uhanalaiset ja silmälläpidettävät lajit tarvitsevat elinympäristöikseen.
Tällaisia voisivat olla esimerkiksi FSC:n erityishakkuilla käsiteltävät kohteet, joille voisi asettaa aina selvästi korkeamman vaatimuksen säästöpuiden ja kuolleiden puiden
säästämisen suhteen, riippumatta siitä miten niitä muuten käsitellään. Ajatuksena
olisi se, että erityishakkuin käsiteltävien kohteiden tavoite olisi nykyistä selvemmin
toimia suojelukohteiden ja luontoarvokeskittymien suojavyöhykkeinä ja tukialueina.
Muualla, luontoarvoiltaan köyhemmillä alueilla, lahopuutavoite voi olla selvästi alhaisempi, esimerkiksi 5 m3
/ha, mutta silti korkeampi kuin nykyään talousmetsissä keskimäärin. Mahdollisuuksien mukaan kannattaa lisätä joustavuutta suunnittelulle siten,
että saman omistajan yhden tilan eri osissa ja/tai eri tilojen välillä lahopuuta voidaan
tuottaa ja säästää enemmän luontoarvoiltaan korkeammilla alueilla ja vähemmän
luontoarvoiltaan köyhillä alueilla.
On suositeltavaa keskittyä tietyn puulajin ja tietyn lahopuutyypin (esimerkiksi koivupökkelöiden tai kuusimaapuiden) säästämiseen ja tuottamiseen tietyllä leimikolla.
Jos säästetty lahopuu on joka hakkuukohteella hyvin monenlaista, kutakin laatua on
yleensä hyvin vähän. Paremman keskittymän ja tietyn lahopuulaadun jatkumon kannalta on perusteltua keskittyä leimikkokohtaisesti sellaisen lahopuun säästämiseen ja
tuottamiseen, mihin kohteella on hyvät edellytykset ja/tai mitä lähiympäristön luontokohteissa esiintyy tai lähiympäristössä esiintyvät uhanalaiset ja silmälläpidettävät lajt
tarvitsevat elinympäristökseen.
Tällä hetkellä metsänhoidon ohjeet tai metsäsertifiointi eivät ohjaa lahopuun tuottamiseen tekopökkelöiden avulla päätehakkuissa, eikä harvennushakkuissa. Tämä olisi
kuitenkin hyödyllistä. Esimerkiksi Ruotsin FSC-standardi edellyttää vähintään kolmen
tekopökkelön tai kaulatun puun tuottamista päätehakkuissa.
Metsä Group on ottanut lokakuusta 2016 lähtien yleiskäytännöksi kahden tekopökkelön tekemisen hehtaaria kohden kaikissa uudistus- ja harvennushakkuissa, jos metsänomistaja siihen suostuu. Kuitupuusta tehtynä kahden neljä metriä pitkän pökkelön
aiheuttama puunmyyntitulojen menetys metsänomistajalle on muutamista kymmenistä senteistä reiluun euroon riippuen puulajista. Katkaistu puun latvaosa jätetään
ohjeistuksen mukaan maapuuksi.
Tekopökkelöitä on hyvä tehdä sekä havupuista että lehtipuista. Yhdellä hakkuualalla
kaikki tekopökkelöt kannattaa tehdä mieluiten samasta puulajista. Hakattavassa metsikössä, ja laajemmalla ympäröivällä metsäalueella, vähälukuisina esiintyvistä lehtipuista
ei kuitenkaan tule tehdä tekopökkelöitä, vaan ne tulee säästää elävinä säästöpuina.
Maanmuokkaukseen tulee kiinnittää huomiota ja käyttää mätästystä ja laikutusta äestyksen ja aurauksen sijaan kohteilla, joilla lahopuuta on tavallista enemmän ja alueilla,
joille on asetettu korkeampi kuolleen puun määrätavoite. Jatkuvaa muokkausjälkeä
tekevä maanmuokkaus tuhoaa lahopuuta enemmän ja siinä lahopuiden tuhoutumisen
välttäminen on vaikeampaa.
Eri-ikäisrakenteisen metsän kasvatus voi säästää kuollutta puuta paremmin kuin
tasaikäiskasvatus, koska siinä ei tehdä päätehakkuuta tai maanmuokkausta, eikä
yleensä korjata myöskään energiapuuta. Toisaalta usein toistuvat poimintahakkuut
ehkäisevät kuolleiden puiden muodostumista ja voivat lisätä pystykuolleiden puiden
kaatumisriskiä ja maapuiden tuhoutumisriskiä.
45
Lähteet
de Jong, J. & Almstedt, M. (toim.) 2005. Död ved i levande skogar. Hur mycket behövs och hur kan målet nås? SLU. Uppsala
Universitet. Centrum för biologiska mångfald. Naturvårdverket. Rapport 5413.
Gustafsson, L., Weslien, J., Hannerz, M. & Aldentun, Y. 2016. Naturhänsyn vid avverkning – en syntes av forskning från
Norden och Baltikum. En rapport från forskningsprogrammet Smart Hänsyn 2016. Syntes – död ved.
https://www.slu.se/globalassets/ew/org/inst/ekol/forskning/projekt/smarthansyn/dod_ved_160209-4.pdf
Gustafsson, L., Weslien, J., Hannerz, M. & Aldentun, Y. 2016. Naturhänsyn vid avverkning – en syntes av forskning
från Norden och Baltikum. En rapport från forskningsprogrammet Smart Hänsyn 2016. Syntes – högstubbar.
https://www.slu.se/globalassets/ew/org/inst/ekol/forskning/projekt/smarthansyn/hogstubbar_160129-2.pdf
Hanski, I. 2000. Extinction debt and species credit in boreal forests: modelling the consequences of different approaches to
biodiversity conservation. Annales Zoologici Fennici 37: 271–280.
Jonsson, B.G., Ekström, M., Esseen, P.-A., Grafström, A., Ståhl, G. & Westerlund, B. 2016. Dead wood availability in managed
Swedish forests – Policy outcomes and implications for biodiversity. Forest Ecology and Management 376: 174–182.
Jonsson, M., Ranius, T., Ekvall, H. & Bostedt, G. 2010. Cost-effectiveness of silvicultural measures to increase substrate availability for wood-dwelling species: A comparison among boreal tree species. Scandinavian Journal of Forest Research 25: 46–60.
Junninen, K. & Komonen, A. 2011. Conservation ecology of boreal polypores: A review. Biological Conservation 144: 11–20.
Korhonen, P. 2004. Metsätaloushistorian vaikutus vanhojen mäntymetsien lahopuukovakuoriaislajistoon. Pro gradu
–tutkielma. Helsingin Yliopisto. Bio- ja ympäristötieteiden laitos.
Korhonen, K.T., Auvinen, A.-P., Kuusela, S., Punttila, P., Salminen, O., Siitonen, J., Ahlroth, P., Jäppinen, J.-P. & Kolström,
T. 2016. Biotalouskenaarioiden mukaisten hakkuiden vaikutukset metsien monimuotoisuudelle tärkeisiin rakennepiirteisiin.
Luonnonvara- ja biotalouden tutkimus 51/2016.
Martikainen, P., Siitonen, J., Punttila, P., Kaila, L. & Rauh, J. 1999. Species richness of Coleoptera in mature managed and
old-growth boreal forests in southern Finland. Biological Conservation 94: 199–209.
Müller, J. & Bütler, R. 2010. A review of habitat thresholds for dead wood: a baseline for management recommendations in
European forests. European Journal of Forest Research 129: 981–992.
Nilsson, S.G., Hedin, J. & Niklasson, M. 2001. Biodiversity and its assessment in boreal and nemoral forests. Scandinavian
Journal of Forest Research Supplement 3: 10–26.
Penttilä, R., Siitonen, J. & Kuusinen, M. 2004. Polypore diversity in managed and old-growth boreal Picea abies forests in
southern Finland. Biological Conservation 117: 271-283.
Punttila, P. 2000. Metsien suojelualueverkon merkitys lahopuukovakuoriaisten elinkelpoisten populaatioiden säilymiselle
Etelä-Suomessa. Julk.: Heikkinen, R., Punttila, P., Virkkala, R. & Rajasärkkä, A. (toim.), Suojelualueverkoston merkitys
metsälajistolle: lehtojen putkilokasvit, metsien lahopuukovakuoriaiset, havu- ja sekametsien linnut. Suomen ympäristö 440.
Ranius, T., Ekvall, H., Jonsson, M. & Bostedt, G. 2005. Cost efficiency of measures to increase the amount of coarse woody
debris in managed Norway spruce forest. Forest Ecology and Management 206: 119–133.
Ranius, T. & Fahrig, L. 2006. Targets for maintenance of dead wood for biodiversity conservation based on extinction
thresholds. Scandinavian Journal of Forest Research 21: 201–208.
Ranius, T. & Kindvall, O. 2004. Modelling the amount of coarse woody debris produced by the new biodiversity-oriented
silvicultural practices in Sweden. Biologica Conservation 119: 51-59.
Ranius, T., Kindvall, O., Kruys, N. & Jonsson, B.G. 2003. Modelling dead wood in Norway spruce stands subject to different
management regimes. Forest Ecology and Management 182: 13–29.
Renvall, P., 1995. Community structure and dynamics of wood-rotting fungi on decomposing conifer trunks in northern
Finland. Karstenia 35: 1–51.
Shorohova, E. & Kapitsa, E., 2015. Stand and landscape scale variability in the amount and diversity of coarse woody debris in
primeval European boreal forests. Forest Ecology and Management 356: 273–284.
Siitonen, J. 1998. Lahopuun merkitys metsäluonnon monimuotoisuudelle – kirjallisuuskatsaus. Julk.: Annila E. (toim.). Monimuotoinen metsä. Metsäluonnon monimuotoisuuden tutkimusohjelman väliraportti. Metsäntutkimuksen tiedonantoja 705. 141 s.
Siitonen, J., Kaila, L., Kuusinen, M., Martikainen, P., Penttilä, R., Punttila, P. & Rauh, J. 2001. Vanhojen talousmetsien ja
luonnionmetsien rakenteen ja lajiston erot Etelä-Suomessa. Julk.: Siitonen, J. (toim.) 2001. Monimuotoinen metsä.
Metsäluonnon monimuotoisuuden tutkimusohjelman loppuraportti. Metsäntutkimuslaitoksen tiedonantoja 812.
Siitonen, J. 2001. Forest management, coarse woody debris and saproxylic organisms: Fennoscandian boreal forests as
an example. Ecological Bulletins 49: 11–41.
Siitonen, P., Lehtinen, A. & Siitonen, M., 2005. Effects of forest edges on the distribution, abundance, and regional
persistence of wood-rotting fungi. Conservation Biology 19: 250–260.
Siitonen, J. & Stokland, J. 2012. Tree size. Julk.: Stokland, J.N., Siitonen, J. & Jonsson, B.G., Biodiversity in Dead Wood.
Cambridge University Press. Ss. 183–193.
Sippola, A.-L., Similä, M., Mönkkönen, M. & Jokimäki, J. 2004. Diversity of polyporous fungi (Polyporaceae) in northern
boreal forests: effects of forest site type and logging intensity. Scandinavian Journal of Forest Research 19: 152–163.
Tikkanen, O.-P., Martikainen, P., Hyvärinen, E., Junninen, K. & Kouki, J. 2006. Red-listed boreal forest species of Finland:
associations with forest structure, tree species and decaying wood. Annales Zoologici Fennici 43: 373–383
46
TARKASTELUSSA:
• Mikä olisi hehtaarikohtainen keskiarvo elävien säästöpuiden määrälle
tai tilavuudelle, jolla on selvä myönteinen vaikutus metsänkäsittelystä
kärsiviin lajeihin?
• Mikä on säästöpuiden minimiläpimitta, jolla on selvää myönteistä
merkitystä metsälajiston kannalta?
Säästöpuut
Säästöpuiden jättäminen palvelee useita eri tavoitteita. Niitä jätetään muun muassa
seuraavista syistä:
• vanhassa metsässä esiintyvien lajien ”pelastusrenkaiksi” uudistumisvaiheen aikana (osa
lajeista selviytyy säästöpuiden avulla ko. vaiheen yli)
• metsikön rakenteen monipuolistamiseksi (vanhat puut, lahopuu, kolopuut, puulajit)
• aluetason kytkeytyvyyden lisäämiseksi vanhoilla ja kuolleilla puilla elävien lajien populaatioille
• lahopuista riippuvaisten sukkession alkuvaiheen lajien elinympäristöksi
• ekosysteemin toiminnan varmistamiseksi (muun muassa tuholaiskantojen säätely, ravinnekierrot, tuottavuuden ylläpito ja pölyttäjät)
• maisemallisista syistä, lieventämään päätehakkuun aiheuttamaa maiseman muutosta
• siemenpuiksi (lisäävät luontaisen taimiaineksen määrää uudistusalalla).
(Franklin ym. 1997, Gustafsson, Kouki & Svedrup-Thygeson 2010)
Useimmiten säästöpuita jätetään käytännön hakkuutoiminnassa kuitenkin melko
kaavamaisesti PEFC- tai FSC-metsäsertifioinnin kriteerien edellyttämä kappalemäärä
pohtimatta sen enempää niiden jättämisen tavoitteita tai merkitystä hakkuukohdetta
ympäröivälle metsäluonnolle.
Säästöpuiden jättämiselle tulee määritellä perustellut tavoitteet
Sen, mitä säästöpuiden jättämisellä ensisijaisesti tavoitellaan, tulisi vaikuttaa myös
jätettävien puiden määrään, laatuun ja toteutustapaan. Jos säästöpuuryhmillä halutaan hyödyttää sulkeutuneen metsän lajeja, pitää säästöpuuryhmien olla niin suuria
kuin mahdollista ja sijaita mielellään hakkuualan varjoisalla pohjoiseen avautuvalla
reunalla. Ottamalla rajauksessa huomioon maaston muodot ja vallitseva tuulensuunta
voidaan suosia tuulensuojaista sijaintia. Säästöpuuryhmän reunoille kannattaa säästää
pienempää puustoa tuulenkaatoriskin vähentämiseksi. Hakattavalta alalta voi siirtää
arvokkaita lahopuita, kuten vanhoja kohtuullisesti lahonneita runkoja säästöpuuryhmän sisälle, kosteampaan ja varjoisempaan ympäristöön.
Jos tavoitellaan puuston rakenteen monipuolistamista vanhoilla ja järeillä puuyksilöillä, on tärkeää valita sellaisia puuyksilöitä, joilla on hyvät edellytykset pysyä kauan
hengissä ja kehittyä tällaisiksi puiksi. Tällöin ne käyvät läpi hitaan vanhenemis-, kuolemis- ja lahoamisprosessin. Tällaisilla säästöpuilla on pitkä elinkaari: ensin aukealla
hakkuualalla, sitten taimikossa ja lopulta sulkeutuneessa metsässä. Säästöpuilla elävät
lajit muuttuvat puun ja ympäristön olosuhteiden muuttuessa.
47
Jos tavoitellaan ennen kaikkea sukkession alkuvaiheen paisteisten lahopuuympäristöjen tuottamista häiriöistä hyötyville lajeille, säästöpuut olisi hyvä jättää hajalleen
tai pieniin ryhmiin ja polttaa hakkuualue. Tällöin lahopuuta syntyy nopeasti paljon
ja pienilmasto-olot ovat hyvin paisteiset mustuneen maapohjan seurauksena. Poltettaville aloille tulisi jättää paljon säästöpuita, 10–20 % puuston tilavuudesta.
Kaikilla uudistusaloilla ei kannata eikä ole mahdollista tavoitella kaikkia näitä asioita.
On parempi ratkaista perustellusti ja ympäristön laatu ja lajisto huomioon ottaen, mitä
monimuotoisuushyötyjä kyseisellä uudistusalalla on järkevintä enssisijaisesti tavoitella. Säästöpuut ja toteutustapa valitaan sitten tavoitteen mukaisesti.
Avohakkuualoille jätetyn säästöpuuston määrä on vähentynyt
Talousmetsien luonnonhoidon laadun seurantatulosten mukaan yksityismaiden avohakkuualoille on jätetty elävää säästöpuustoa vuosina 1996–2013 keskimäärin noin
3 m3
/ha. Niiden kokonaistilavuus on ollut noin 0,3 miljoonaa kuutiometriä vuodessa.
Viime vuosina jätetyn säästöpuuston määrä on laskenut ja on nyt noin 2,5 m3
/ha (kuvat 15 ja 16). (Korhonen ym. 2016)
Jos säästöpuuston tuottama kuolleen puun määrä olisi vuosittain yhtä suuri kuin hakkualoille vuosittain jätettyjen elävien säästöpuiden tilavuus, säästöpuiden tuottaman
lahopuun tasapainotilavuudeksi pitkällä aikavälillä tulisi keskimääräisellä lahoamisnopeudella 0,7 m3
/ha. Elävän säästöpuuston määrän kaksinkertaistamisella pystyttäisiin lahopuun määrää kasvattamaan pitkällä aikavälillä noin 1,5 kuutiometrillä hehtaaria kohden. (Korhonen ym. 2016).
Luken ja SYKEn MELA-ohjelmalla tekemissä skenaariolaskelmissa (Korhonen ym.
2016) eläviä säästöpuita jätettiin noin kaksinkertainen määrä (5 m3
/ha) viimeaikaiseen toteutumaan nähden. Skenaariolaskelmien oletuksissa säästöpuita ei myöskään
korjattu hakkuissa, vaan ne saivat järeytyä ja kuolla saman kehityksen mukaan kuin
muu puusto. MELA-laskelman ennusteen mukaan säästöpuilla olisi huomattava potentiaalinen vaikutus iäkkään, järeän elävän puun määrään tulevaisuudessa (17–43 %
vanhojen puiden määrästä skenaariosta riippuen). (Korhonen ym. 2016)
Todellisuudessa MELA-laskelman ennusteen toteutuminen edellyttäisi paljon (noin
3–4 kertaa) nykyistä suurempia säästöpuumääriä, koska useiden tutkimusten mukaan
osa säästöpuista korjataan tai kuolee pian päätehakkuun jälkeen. Tällöin niistä ei koskaan tule vanhoja ja järeitä eläviä puita.
Yksityismetsien päätehakkuualoille jätetty säästöpuumäärä, keskimäärin 2,5 m3
/ha
on hyvin alhainen, alle 1 % uudistuskypsän puuston tilavuudesta. Kansainvälisessä
eri maiden säästöpuuohjeiden vertailussa Suomessa edellytetty säästöpuiden määrä
(PEFC-metsäsertifiointi) oli kaikkein alhaisin (Gustafsson ym. 2012).
Säästöpuita korjataan yksityismaiden uudistusaloilta
Salomäki (2005) seurasi uudistusalojen säästöpuiden kohtaloa Isojoen sahan hakkuualueilla vuosina 2000–2004. Tulosten mukaan säästöpuita korjattiin jo heti hakkuun
jälkeisinä muutamana vuotena neljäsosalta kaikista uudistusaloista. Näin tapahtui
etenkin, jos puut kuolivat. Erityisen haitallista säästöpuiden korjuusta tekee se, että
se kohdistui ennen kaikkea järeisiin mäntyihin ja koivuihin, joiden merkitys lajiston
kannalta on suurin. (Salomäki 2005)
48
Samankaltainen tulos saatiin myös Hännisen ja Kurttilan (2007) kyselytutkimuksessa
metsänomistajille. Vastanneista metsänomistajista 27 prosenttia kertoi korjanneensa
uudistusaloilta joskus säästöpuita. Vastanneista 65 prosenttia ei ollut korjannut säästöpuita ja 8 prosenttia ei osannut sanoa.
Valtaosa (59 %) korjatuista säästöpuista oli vastanneiden metsänomistajien mukaan
tuulenkaatoja, hieman vajaa kolmannes eläviä pystypuita ja runsas kymmenesosa
kuolleita pystypuita. Syyksi säästöpuiden korjaamiseen 46 % säästöpuita korjanneista
metsänomistajista ilmoitti taloudelliset syyt (korjattu sahatavaraksi, arvopuu talteen,
polttopuu, ei kannata jättää lahoamaan), 31 % metsänhoidolliset syyt (ala oli jo taimettunut, haittaavat uudistumista, taimikonhoito, siemenpuiden poisto, hyönteistuhojen
välttäminen) ja 23 % muita sekalaisia syitä (esim. kaatuneet myrskyssä, kaatunut tielle,
rumia maisemassa).
Uudistusalojen inventoinnin perusteella Hänninen ja Kurttila (2007) totesivat, että eläviä tai kuolleita säästöpuita oli kantojen perusteella korjattu kaikkiaan 30 prosentilta
Kuva 15. Elävien ja kuolleiden säästöpuiden keskimääräinen tilavuus (m3
/ha) yksityismaiden avohakkuualoilla 1996–2013
(Peltola 2014).
Kuva 16. Päätehakkuualoille jätetty elävä säästöpuusto (kpl/ha) laatuluokittain (Luonnonhoidon laadun seuranta, Suomen metsäkeskus ja Tapio, Korhonen ym. 2016).
4
3,5
3
2,5
2
1,5
1
0,5
0
Vuosi
SÄÄSTÖPUUN
MÄÄRÄ (m3
/ha)
1996 1997 1998 1999 2000 2001 2002 2003 2004 2005 2006 2007 2008 2009 2010 2011 2012 2013
Elävää säästöpuuta m3
/ha
(x=3,1)
Kuollutta
säästöpuuta m3
/ha
(x=1,0)
Vuosi
LUKUMÄÄRÄ
(kpl/ha)
1998 1999 2000 2001 2002 2003 2004 2005 2006 2007 2008 2009 2010 2011 2012
Muu elävä
säästöpuusto
(d1,3 =
10...20 cm)
Järeitä
lehtipuita
(d1,3 > 20 cm)
Järeitä
havupuita
(d1,3 > 20 cm)
7
6
5
4
3
2
1
0
49
uudistusaloista. Elävää säästöpuustoa oli korjattu 16 prosentilla, tuulenkaatoja 12 prosentilla ja kuollutta pystypuustoa 5 prosentilla kohteista. Sellaisia uudistusaloja, joilta
kaikki säästöpuut oli viety pois, oli vain vähän; hieman alle 4 % kaikista kohteista.
Kaikki elävät säästöpuut oli korjattu vain kahdella prosentilla kohteista. Tuulenkaatojen korjaaminen oli hieman yleisempää, sillä seitsemällä prosentilla kohteista ne oli
kaikki viety pois. Uudistusaloilta korjatun säästöpuuston määrä oli huomattavan suuri
silloin, kun puuta ylipäänsä oli korjattu. Keskimäärin korjattu määrä oli 17 runkoa,
mikä oli runsas seitsemän kuutiometriä. Valtaosa (n. 65 %) uudistusaloilta korjatusta
säästöpuustosta oli elävää järeää, yli 20 senttimetrin läpimittaista havu- tai lehtipuuta.
(Hänninen & Kurttila 2007)
Hännisen ja Kurttilan (2007) kyselytutkimuksen tulosten perusteella monille metsänomistajille (ja myös metsäammattilaisille) oli epäselvää, miksi säästöpuita jätetään.
Monet metsänomistajat rinnastivat säästöpuut siemenpuihin. Huolestuttavinta oli,
että kaksi kolmasosaa metsänomistajista katsoi, että säästöpuut tulee poistaa taimikonhoidon tai viimeistään ensiharvennuksen yhteydessä.
Metsänomistajien neuvonta ei ole siis onnistunut kovinkaan hyvin välittämään metsänomistajille säästöpuiden jättämisen perusteluita. Tulos herättää aiheellista huolta
siitä, kuinka hyvin uudistusaloille jätetyt säästöpuut tulevat säilymään metsänkäsittelyn myöhäisemmissä vaiheissa. Pian päätehakkuun jälkeen tehtävissä hakkuiden
luontolaadun arvioinneissa mitatut säästöpuiden määrät eivät anna tämän vuoksi välttämättä kovin realistista kuvaa todellisesta metsään jäävästä säästöpuiden määrästä
pitkällä aikavälillä.
Säästöpuista huomattava osa kuolee melko pian päätehakkuun jälkeen
Huomattava osa säästöpuista kaatuu tai kuolee pystyyn melko pian päätehakkuun jälkeen. Tällöin ne eivät enää kasva ja järeydy, eikä niistä kehity koskaan vanhoja ja järeitä
eläviä puuyksilöitä. Sen sijaan ne tuottavat elinympäristöjä kuolleilla puilla eläville lajeille.
Ensimmäinen pohjoismainen säästöpuiden elossa pysymistä selvittävä tutkimus perustettiin Pohjois-Ruotsissa vuonna 1985 (Esseen 1994). Vanhan kuusimetsän avohakkuualalle, jonka pinta-ala oli 41 ha, jätettiin viisi eri kokoista säästöpuuryhmää, joiden
pinta-alat olivat 1/16 ha, 1/8 ha, ¼ ha, ½ ha ja 1 ha. Hakkuuala sijaitsi korkealla ja
tuulisella paikalla.
Ensimmäisen hakkuun jälkeisen syksyn voimakkaat tuulet kaatoivat paljon säästöpuita. Ensimmäisen viisivuotisen seurantajakson aikana kaikki puut kuolivat pienimmistä
säästöpuuryhmistä (1/16 ha) ja 30 % suurimmista ryhmistä (1 ha). Kuusia vaurioitui
vähän enemmän kuin koivuja. Yleisin vaurioitumisen syy oli puun tuulenkaato (67 %)
ja toiseksi yleisin rungon katkeaminen (24 %). (Esseen 1994)
Myös suurimman, 1 hehtaarin kokoisen, säästöpuuryhmän koko pinta-alalle kohdistui
selviä reunavaikutuksia. Reunavaikutukset näkyivät suurena määränä kaatuneita ja
vaurioituneita puita, kaatuneiden puiden juurakoiden paljastaman maanpinnan suurena määränä, kuolleen puun runsautena sekä muutoksina kenttäkerroksen ja puuston
lajistossa. Reunavaikutukset olivat selviä yli 50 metrin päähän säästöpuuryhmän reunasta. (Esseen 1994)
Samojen säästöpuuryhmien kuolleisuutta tutkittiin uudelleen 18 vuotta avohakkuun
jälkeen. Ensimmäisten viiden vuoden jälkeen säästöpuiden kuolleisuus pieneni merkittävästi 1–4 %:iin vuodessa verrattuna 6–20 % kuolleisuuteen vuodessa ensimmäisen
50
Säästöpuut vaikuttavat taimikon kasvuun melko vähän
Valkonen ym. (2002 ja 2003) selvittivät elävien säästöpuiden vaikutuksia männyntaimikon kasvuun yhdeksästä taimikkokohteesta kerätyn aineiston ja mallinnuksen
avulla. Säästöpuun latvuston alla välittömästi kasvavilla puilla ei ole puuntuotannollisia kasvun edellytyksiä. Tämä ala on kuitenkin pieni, noin 21 m2
 säästöpuuta
kohden tai 0,2 % uudistusalan pinta-alasta.
Juuristokilpailun aiheuttama kasvun hidastuminen ulottuu laajemmalle alueelle.
Mäntysäästöpuut, joiden läpimitta on 25–40 cm aiheuttavat 10 metrin säteellä männyn taimien pituuskasvun alenemisen 9–17 %:lla. Koko uudistusalan pituuskasvuun
5 puuta/ha vaikuttaa 1,3–2,7 %, 10 puuta/ha 2,7–5.3 % ja 30 puuta/ha 8,5–16,0 %.
Tässä Pirkanmaalla toteutetussa tutkimuksessa ei havaittu säästöpuiden aiheuttavan heikosti taimettuneita alueita ympärilleen, kuten Pohjois-Suomen karuilla kasvupaikoilla on havaittu. (Valkonen ym. 2002)
Toisessa tutkimuksessa Valkonen ym. (2003) selvittivät koivu- ja haapasäästöpuiden vaikutuksia männyn taimikon kasvuun yhdeksän taimikon aineiston ja mallinnuksen avulla. Koivu- ja haapasäästöpuiden vaikutus männyntaimien pituuskasvuun oli jonkin verran (n. 20 %) pienempi kuin edellisessä tutkimuksessa (Valkonen
ym. 2002) kehitetyn mallin mukaan mäntysäästöpuiden vaikutus olisi.
Tutkijoiden johtopäätös on, ettei koivu- ja haapasäästöpuiden kilpailuvaikutus
mäntytaimikkoon ole ainakaan suurempi kuin mäntysäästöpuiden. Noin 10 metrin
säteelle haapasäästöpuiden ympärille kehittyi runsaasti haavanvesoja. Niiden kilpailuvaikutusta vähensi se, että vesat jäivät hirven toistuvan syönnin seurauksena
männyntaimia lyhyemmiksi. (Valkonen ym. 2003)
Elfving & Jakobsson (2006) tutkivat 60 mäntysäästöpuun vaikutusta alla olevan
männikön kasvuun 25 eri metsikössä jotka sijaitsivat eri puolilla Ruotsia Skånesta Norrbotteniin. Tutkitut männyt olivat rinnankorkeusiältään 100–263-vuotiaita,
pituudeltaan 13–25 m ja alla oleva männikkö 30–90 vuotta vanha. Empiirinen aineisto ja sen pohjalta tehty kasvumallinnus osoittivat, että männyt kasvavat selvästi heikommin mäntysäästöpuiden lähellä verrattuna kauempana säästöpuista
(10–18 metrin päässä) kasvaviin puihin. Vaikutus ulottui 7 metrin päähän säästöpuista keskihyvillä kasvupaikoilla. Karummilla kasvupaikoilla vaikutus ulottui laajemmalle alueelle (10 metrin päähän säästöpuista) ja rehevämmillä kasvupaikoilla
suppeammalle alueelle. (Elfving & Jakobsson 2006)
Keskihyvällä kasvupaikalla jokaisen jätetyn puun alla on 30 m2
 suuruinen alue, jota
ei voi käyttää puuntuotantoon (vaihtelu 16–200 m2
 kasvupaikan viljavuudesta riippuen). Keskihyvällä kasvupaikalla 10 säästöpuuta hehtaarilla aiheuttaa keskimäärin
3 %:n suuruisen puuntuotoksen alenemisen. (Elfving & Jakobsson 2006) Tulos on
suuruusluokaltaan samanlainen kuin Valkosen ym. (2002) tutkimuksessa.
Samat tutkijat (Jakobsson & Elfving 2004) tutkivat toisessa tutkimuksessa, miten
vuonna 1912 hakatun metsikön päälle ylispuiksi jätetyt 44 mäntyä ovat vaikuttaneet
alle uudistuneen mäntymetsän kasvuun Vindelnissä Pohjois-Ruotsissa. Puut olivat
kasvaneet huonommin ylispuiden lähellä. Tutkimuksessa mitattu puuntuotoksen
aleneminen vastaisi 10 säästöpuulla hehtaaria kohden 2,5 % tai 4,9 m3
/ha vähenemistä. Ylispuiden kasvun lisääntyminen arvioitiin suuremmaksi kuin niiden aiheuttama alemman jakson kasvutappio.
51
viisivuotiskauden aikana. Sulkeutuneen metsän kontrollialueilla kuolleisuus pysyi koko ajan samana, 0,7 % vuodessa. (Jönsson ym. 2007)
Jälkimmäisen 13 vuoden seurantajakson aikana tuulenkaatojen merkitys puiden
kuolleisuuden aiheuttajana pieneni ensimmäisen viisivuotisjakson aikaisesta 71 %:sta
22 %:iin. Jälkimmäisen ajanjakson aikana oli tavallisempaa, että puut kuolivat pystyyn lahottajasienten vaikutuksesta (45 % kuolleita puista). (Jönsson ym. 2007)
Kuolleisuus oli edelleen suurinta säästöpuuryhmien länsireunalla vallitsevien länsituulten seurauksena. Järeiden puiden kuolleisuus oli edelleen suurempi kuin pieniläpimittaisempien puiden. Tutkijoiden mukaan korkealla sijaitsevilla tuulisilla paikoilla 1 hehtaarin suuruisiinkin säästöpuuryhmiin kohdistuu voimakkaita reunavaikutuksia eivätkä
ne tarjoa samanlaisia ympäristöolosuhteita kuin sulkeutunut metsä. (Jönsson ym. 2007)
Myös suomalaisessa MONTA-tutkimuksen koemetsikössä havaittiin säästöpuiden
suuri tuulenkaatojen määrä ensimmäisinä vuosina avohakkuun jälkeen. Kolmen seurantavuoden jälkeen turvemaalla sijaitsevista säästöpuuryhmistä oli kaatunut yli kolminkertainen osuus säästöpuista (48 %) kangasmaiden säästöpuuryhmiin verrattuna
(15 %). Kuusia oli kaatunut suhteellisesti jonkin verran enemmän kuin koivuja. Säästöpuuryhmien koko tässä tutkimuksessa oli turvemaalla keskimäärin 0,2 ha ja kangasmaalla 0,06 ha. Säästöpuuryhmien koko tai muoto ei vaikuttanut tuulenkaatojen
määrään. Tuulet olivat tutkimusjakon aikana normaaleja eikä tuulen nopeus ylittänyt
missään vaiheessa 10 m/s. (Hautala & Vanha-Majamaa 2006)
Lieksassa toteutetussa FIRE-tutkimuksessa seurattiin 2 758 säästöpuun kuolleisuutta
16 hakkualalla 10 vuoden ajan hakkuusta. Tutkimusmetsät olivat mäntyvaltaisia, ja
hakkuualoille jätettiin säästöpuuryhminä 8 hakkuualalle 10 m3
/ha (3 % tilavuudesta)
ja 8 hakkuualalle 50 m3
/ha (17 % tilavuudesta). Säästöpuut jätettiin pääasiassa pieniin
ryhmiin, joiden koko oli noin 200–300 m2
 matalammalla säästöpuutasolla ja 300–
500 m2
 korkeammalla säästöpuutasolla. Joitakin säästöpuita jätettiin myös ryhmistä
erillisinä puuyksilöinä. Säästöpuiden keskiläpimitta oli 19 cm ja keskipituus 15,4 m.
Mäntyjen keskiläpimitta oli 28 cm, kuusten 14 cm ja lehtipuiden 19 cm. Säästöpuiden
minimiläpimitta oli 5 cm. Puolet hakkuualoista kulotettiin. (Heikkala ym. 2014).
Kymmenen vuoden jälkeen 34 % säästöpuista oli kuollut kulottamattomilla hakkuualoilla (kuva 17). Kuolleisuus oli melko tasaista ajanjakson aikana. Kuolleisuudessa ei
ollut tilastollisesti merkitsevää eroa matalamman ja korkeamman säästöpuutason välillä. Kulotus lisäsi suuresti säästöpuiden kuolleisuutta ja kuolemisnopeutta.
Kulotettujen hakkuualojen säästöpuista 84 % oli kuollut 10 vuoden jakson lopussa (kuva 17), ja lähes puolet säästöpuista kuoli heti palon jälkeen. 10 m3
/ha säästöpuutason
kulotetuilla kohteilla lähes kaikki puut olivat kuolleita jo neljän vuoden päästä, ja kymmenen vuoden jakson lopussa vain yksi mänty oli elossa.
Puut elivät pidempään kulotetuilla kohteilla, joilla oli 50 m3
/ha säästöpuuta. Neljän
vuoden päästä eläviä puita oli jäljellä enää neljännes alkuperäisestä tilavuudesta. Tämän jälkeen puiden kuolleisuus pieneni selvästi ja kymmenen vuoden seurantajakson
lopussa eläviä puita oli yhä jäljellä noin 10 m3
/ha (kuva 17), ja tarjolla oli monipuolinen
valikoima eläviä puita sekä kuolleita pysty- ja maapuita.
Heikkalan ym. (2014) mukaan säästöpuutasojen välinen ero kuolleisuudessa johtui
siitä, että palon voimakkuus oli suurempi pienemmän säästöpuutason hakkuualoilla,
koska säästöpuuryhmät olivat jonkin verran pienempiä kooltaan.
52
Säästöpuiden kuolleisuudessa ei ollut eroja eri puulajien välillä kulottamattomilla
aloilla. Kulotuksen aiheuttama kuolleisuus oli pienempi männyllä kuin muilla puulajeilla molemmilla säästöpuutasoilla. 10 vuoden päästä yhtään lehtipuuta ei ollut hengissä kulotetuilla aloilla. Kuusista hengissä oli vain muutamia yksilöitä, jotka kaikki
olivat korkeamman 50 m3
/ha säästöpuutason kohteilla.
Kulottamattomilla aloilla ainoa ero puulajien välillä oli pystykuolleiden puiden suurempi määrä männyllä kuin muilla puulajeilla (Heikkala ym. 2014). Tämä johtunee
siitä, että kuolleet männyt pysyvät yleensä pidempään pystyssä kuin muut puulajit.
Heikkalan ym. (2014) mukaan koe osoittaa, että säästöpuut voivat ylläpitää lahopuuston jatkumoa sukkession varhaisten vaiheiden yli, mikäli säästöpuita jätetään riittävästi. Tuli yhdessä suuren säästöpuiden määrän kanssa synnyttää monipuolisen yhdistelmän. Vähäisemmällä säästöpuiden määrällä tuli voi olla liian voimakas elävien
puiden tai monipuolisen lahopuuston jatkuvuuden kannalta.
Tutkijoiden mukaan sellaisten hakkualojen kulottaminen, jolla säästöpuuryhmät ovat
pieniä, voi olla hyvin kielteinen vaikutus elävistä puista riippuvaisiin lajeihin, koska
lähes kaikki puut kuolevat nopeasti. Jos kaikki säästöpuut kuolevat muutaman vuoden
sisällä hakkuusta, lajit jotka ovat riippuvaisia elävistä tai vastakuolleista puista eivät
todennäköisesti pysty ylläpitämään elinvoimaisia populaatioita. (Heikkala ym. 2014)
Säästöpuiden nopea kuoleminen kulotetuilla alueilla aiheuttaa kuolleiden puiden
jatkuvuuden katkeamisen pitkällä aikavälillä verrattuna polttamattomiin kohteisiin.
Elävien ja kuolleiden puiden jatkuvuuteen liittyvät ongelmat voidaan ainakin osittain
voittaa jättämällä suuri määrä säästöpuita, jotka tuottavat vastakuolleita puita pidemmän aikaa. (Heikkala ym. 2014)
Kun tuli synnyttää vaihtelevaa kuolleisuutta, se tyypillisesti synnyttää myös erittäin
monipuolisia elinympäristöjä kuolleiden puiden lajeille: puita kuolee pitkällä aikavälillä, jolloin metsässä on pitkän aikaa sekä eläviä, heikentyneitä, kuolevia että eri aikoina
Kuva 17. Elävien säästöpuiden tilavuuden kehitys 10 vuoden ajanjaksolla hakatuilla sekä hakatuilla ja kulotetuilla kohteilla Lieksan FIRE-tutkimuksen koealoilla (Heikkala ym. 2014, Gustafsson ym.
2016).
Ei poltettu
Poltettu
10
0
Vuotta polton jälkeen
Säästöpuita 10 m3
/ha
(3 % puuston tilavuudesta)
0 10 0 10
Säästöpuita 50 m3
/ha
(17 % puuston tilavuudesta)
Vuotta polton jälkeen
50
0
Tilavuus
m3
/ha
Tilavuus
m3
/ha
53
kuolleita puita. Tämä on hyvin edullista lahopuulajiston monimuotoisuudelle. Niinpä
vain, kun kulotus yhdistetään suureen säästöpuiden määrään, sen vaikutukset lahopuuston esiintymiseen ja dynamiikkaan ovat kiistattomasti myönteiset. (Heikkala ym. 2014)
Kuitenkin muita kuin puuelinympäristöjen rakenteelliseen monimuotoisuuteen liittyviä hyötyjä voidaan saavuttaa myös pienemmillä säästöpuiden määrillä. Esimerkiksi
paloista riippuvaisille lajeille lahopuuston jatkumo ei ole niin tärkeää. Ne tarvitsevat
tuoretta palon vaurioittamaa puuta eivätkä yleensä pysy samalla kulotusalueella kauempaa kuin muutamia vuosia. (Heikkala ym. 2014)
Heikkalan ym. (2014) mukaan tarvitaan suuri määrä säästöpuita, kuten tutkimuksessa
käytetty 50 m3
/ha, ylläpitämään sekä eläviä että kuolleita puita ja niihin sidoksissa
olevaa lajiston monimuotoisuutta hakatuilla alueilla pidemmällä aikavälillä. Vaikka
korkeammilla säästöpuiden määrillä on selviä hyötyjä monimuotoisuuden turvaaamisen kannalta, ei ole helppoa sanoa mikä tietty säästöpuiden määrä olisi riittävä lajien
säilymisen kannalta.
Säästöpuiden jatkuvuuden turvaaminen maisematasolla on yksi tapa ylläpitää riittävää vanhojen elävien ja kuolleiden puiden saatavutta monipuoliselle lajistolle. Tämä
toimii kuitenkin vain lajeille, jotka ovat leviämiskyvyltään hyviä. Paloista riippuvaisille
lajeille taas paloympäristöjä täytyy synnyttää maisematasolla siten, että tuoretta tulen
vaurioittamaa puuta on säännöllisesti tarjolla näiden lajien leviämiskyvyn mukaisen
alueen sisällä. (Heikkala ym. 2014)
Heikkala ym. (2014) esittävät että 10–20 % säästöpuutason ja kulotuksen yhdistelmällä voidaan saavuttaa hyviä tuloksia, koska puuelinympäristöjen vaihtelevuudesta
tulee silloin suurta ja se jatkuu pitkän aikaa. Alhaisemmalla säästöpuiden määrällä
kulotus lisää puiden kuolleisuutta niin voimakkaasti, että syntyy hyvin lyhytkestoinen
pulssi lahopuuston muodostumisessa ja katkos elävien puiden jatkumoon. (Heikkala
ym. 2014)
Rosenvald ym. (2008) tutkivat 3 255 säästöpuun elossa pysymistä 102 hakkuualalla
(keskikoko 2,3 ha) Virossa 6 vuoden ajan, keskittyen sijainnin ja sopeutumisen vaikutuksiin. Kaikkiaan 35 % säästöpuista kuoli tutkimusjakson aikana, tuottaen 4,4 m3
maapuita ja 1 m3
 pystykuolleita puita hehtaaria kohden. Kuolleisuusnopeus hidastui
tutkimusjakson aikana.
Eniten säästöpuiden eloonjääntiin vaikuttivat puulaji (lehtipuulajit säilyivät paremmin
elossa), läpimitta (riippui puulajista), sijainti suhteessa metsän reunaan (suurempi
elossa säilyminen puilla, jotka sijaitsivat lähellä nykyistä tai aiempaa metsän reunaa),
säästöpuiden tiheys (suuri säästöpuiden tiheys lisäsi niiden eloonjääntiä) ja sijainnin
alttius häiriöille (alttius häiriöille vähensi säästöpuiden eloonjääntiä). Tutkimuksen
johtopäätöksen mukaan säästöpuina tulee suosia suurempia puuyksilöitä, avoimiin
olosuhteisiin jo aiemmin sopeutuneita puuyksilöitä sekä lähellä jäävää metsän reunaa
sijaitsevia puuyksilöitä silloin, kun puut ovat kasvaneet metsän sisäosan olosuhteissa.
(Rosenvald ym. 2008)
Scott & Mitchell (2005) kehittivät Brittiläisessä Kolumbiassa Clayoquot Soundin rannikkometsissä 1 215 säästöpuun mittaustulosten perusteella GPS-pohjaisen menetelmän puiden tuulenkaatoriskin arviointiin. Vaurioituneiden puiden osuus kasvoi, kun
puun pituus-läpimittasuhde, latvuksen tiheys ja sijainnin alttius tuulelle kasvoivat.
Vaurioituneiden puiden osuus pieneni, kun elävän latvuksen osuus puun pituudesta
ja puiden tiheys hakkuun jälkeen kasvoivat. Tutkijat suosittelevat, että tuulituhoil-
54
le herkillä alueilla säästetään vähintään 20 % alkuperäisestä puuston tiheydestä ja
suositaan säästöpuina puita, joilla on alhainen pituus-läpimittasuhde, harva latvus ja
pitkä elävä latvus.
Hallinger ym. (2016) tutkivat ja mallinsivat säästöpuiden kuolleisuutta laajan empiirisen aineiston pohjalta. Tutkimusaineisto koostui 583 säästöpuuryhmästä 206 avohakkuualalla laajalla alueella Keski-Ruotsissa. Aineisto oli siis huomattavasti laajempi
kuin aiemmissa pohjoismaisissa tutkimuksissa. 20 vuoden ajanjakson kumulatiivisen
kuolleisuuden arvioitiin olevan männyllä keskimäärin 12 %, kuusella 25 % ja koivulla
16 %. Vain 10 %:lla kaikista säästöpuuryhmistä kuolleisuus oli yli 50 %.
Tärkeimmät kuolleisuutta vähentävät tekijät olivat säästöpuiden tiheys ja tilavuus
säästöpuuryhmässä sekä sijainti suhteessa aiempaan avoimeen metsän reunaan. Voimakas altistuminen tuulille lisäsi kuolleisuutta. Tämä tutkimus antaa selvästi aiempia tutkimuksia positiivisemman kuvan säästöpuiden eloonjäännistä. (Hallinger ym.
2016)
Säästöpuiden kuolleisuustutkimukset osoittavat, että säästöpuista huomattava osa
kuolee ensimmäisen 10 vuoden aikana. Pitkien puiden, etenkin kuusien, kuolleisuus
on suurempaa kuin lyhyempien puiden. Kuolleisuus on ainakin kuusikoissa voimakkainta ensimmäisinä vuosina hakkuun jälkeen tuulenkaatojen vuoksi ja hidastuu sen
jälkeen merkittävästi. Suurissa säästöpuuryhmissä puuston kuolleisuus on todennäköisesti pienempää kuin yksittäispuiden tai pienemmissä säästöpuuryhmissä. Silti
suurissakin, jopa yhden hehtaarin kokoisissa, säästöpuuryhmissä puuston kuolleisuus
on paljon suurempi kuin sulkeutuneessa metsässä.
Säästöpuiden kuolleisuutta voidaan tutkimusten mukaan vähentää valitsemalla pituuteen nähden järeitä puuyksilöitä, jättämällä paljon säästöpuita suuriin ryhmiin ja säästämällä avoimiin oloihin jo aiemmin sopeutuneita sekä lähellä metsän reunaa kasvavia
puuyksilöitä.
Säästöpuiden tulee olla järeitä
Edellisessä kuolleista puita koskevassa luvussa päädyttiin siihen lopputulokseen, että
yli 20 cm paksuilla kuolleilla rungoilla on selvästi suurempi merkitys lahopuulajiston
monimuotoisuuden turvaamisen kannalta kuin tätä ohuemmilla rungoilla.
Sama pätee säästöpuihin, koska yksi säästöpuiden jättämisen keskeinen tavoite on järeän lahopuun määrän lisääminen. Koska merkittävä osa säästöpuista kuolee melko
pian päätehakkuun jälkeen, on selvää, että tuottaakseen yli 20 cm paksua lahopuuta
säästöpuiden olisi hyvä olla jätettäessä vähintään tämän kokoisia.
Toinen säästöpuiden tavoite on kasvaa ja kehittyä vanhoiksi järeiksi puiksi. Tätäkin
tavoitetta toteuttavat parhaiten puut, jotka ovat jo jättöhetkellä mahdollisimman vanhoja ja järeitä. Tavanomaisessa talousmetsien uudistamisiässä olevat puut eivät ole
vielä lähimainkaan vanhoja eivätkä yleensä myöskään yleensä erityisen järeitä. 20 cm
paksu puu ei ole vielä erityisen järeä puu.
Boreaalisissa luonnonmetsissä järeinä puina voi pitää lähinnä yli 40 cm paksuja runkoja. Tämän kokoisia runkoja boreaalisissa luonnonmetsissä on yleensä muutamia
kymmeniä kappaleita hehtaarilla (Linder & Östlund 1998). Nilssonin ym. (2003) mukaan Skandinavian boreaalisisssa metsissä oli tyypillisesti vähintään 20 kappaletta yli
40 cm:n paksuisia puita.
55
Linder ja Östlund (1998) tutkivat vanhojen metsäinventointiaineistojen avulla Ruotsissa keskiboreaalisella vyöhykkeellä sijaitsevien laajojen metsäalueiden puuston rakenteessa tapahtuneita muutoksia ajanjaksolla 1886–1996. Tutkijat havaitsivat, että
1880-luvun lopulla läpimitaltaan yli 33 cm paksuja puita esiintyi 20–80 kappaletta
hehtaarilla yli 95 %:lla kahden tutkitun metsäalueen pinta-alasta (yhteensä 102 000
ha). Järeitä puita, pääasiassa mäntyjä, esiintyi siis käytännössä kaikkialla tutkituissa
metsämaisemissa, silloin kun niissä ei ollut vielä tehty laajamittaisia teollisuuspuun
hakkuita (taulukko 3).
Vielä ei tiedetä, kuinka suuri osuus säästöpuista ehtii kehittyä vanhoiksi järeiksi puiksi
ennen kuin ne kuolevat. Seurantatietoa säästöpuiden kuolleisuudesta on toistaiseksi
vain 10–20 vuoden pituiselta ajanjaksolta. Tuona ajanjaksona säästöpuiden kuolleisuus on ollut suurta.
Mikäli Heikkalan ym. (2014) tutkimuksessa todettu kulottamattomien hakkuualojen
säästöpuiden kuolleisuusnopeus jatkuisi vakiona, kaikki 10 m3
/ha säästöpuutason puut
olisivat kuolleita 20 vuoden päästä hakkuusta ja kaikki 50 m3
/ha säästöpuutason puutkin noin 35 vuoden päästä. Silloin niistä ei kehittyisi juuri lainkaan todella vanhoja järeitä puita, mikäli alueen puusto oli päätehakattaessa 70–80-vuotiasta.
Mahdollisesti säästöpuiden kuolleisuus pienenee merkittävästi ensimmäisen kymmenvuotiskauden jälkeen. Näin kävi Jönssonin ym. (2007) tutkimuksessa, jossa säästöpuiden (kuusia ja koivuja) kuolleisuus oli hyvin suurta ensimmäiset viisi vuotta ja
laski sitten seuraavien 13 vuoden ajaksi tasolle 1–4 %/v, mutta jatkui siis edelleen melko korkeana, selvästi korkeampana kuin sulkeutuneen metsän kontrollialoilla (0,7 %).
Esimerkki kuvaa kuitenkin hyvin sitä, että säästöpuiden suuri kuolleisuus voi rajoittaa
niistä syntyvien todella vanhojen ja järeiden puiden määrän aika pieneksi. Näin käy todennäköisesti etenkin, jos käytetyt kiertoajat ovat lyhyitä, säästöpuita jätetään vähän ja
jätetyt säästöpuut ovat läpimitaltaan vaatimattomia ja samanikäisiä kuin hakattu puusto. Tämän vuoksi on tärkeää kiinnittää huomiota jätettävien säästöpuiden edellytyksiin
pysyä elossa sekä säästöpuiden ominaisuuksien että niiden sijainnin näkökulmasta.
Tavoitteet säästöpuiden määrälle ja laadulle kannattaa asettaa aluetason
analyysien pohjalta
Uudistusaloille jätettävien säästöpuiden määrälle on vaikeaa määritellä suoraan tutkimukseen perustuvaa tavoitetasoa. Se tuleekin johtaa kuolleen puun määrälle ja vanhojen järeiden puuyksilöiden määrälle asetetuista koko metsäaluetta koskevista tavoitteista. Se on myös kompromissi taloudellisten ja ekologisten arvojen ja tavoitteiden välillä, eikä se siksi ole ratkaistavissa yksinomaan luonnontieteellisen tiedon perusteella.
Taulukko 3. Rinnankorkeusläpimitaltaan yli 33 cm paksujen puiden esiintymistiheyden luokkien pinta-alaosuudet kahdella laajalla metsäalueella Ruotsissa 1880-luvun lopulla (Linder & Östlund 1998).
Alue Metsäpintaala (ha)
% metsäalasta järeiden puiden esiintymistiheyden (kpl/ha) eri luokissa
<20 20-40 40-60 60-80 >80
Orsa 53 000 0,3 17,9 57,3 20,2 4,3
Älvdalen 49 000 1,2 59,7 35,6 3,4 -
56
Heikkala (2016) toteaa väitöskirjassaan, että monimuotoisuushyötyjen saavuttamisen
kannalta on olennaista, että säästöpuita jätetään riittävän paljon. Vaikka Heikkalan tuloksista ei voi suoraan johtaa täsmällistä suositusta säästöpuiden määrälle, ne osoittavat voimakkaasti, että Fennoskandiassa nykyisin käytetyt säästöpuiden määrät (1–5 %
puuston tilavuudesta ennen hakkuuta) ovat liian alhaisia monimuotoisen lajiston säilyttämisen ja monien säästöpuiden jättämiselle asetettujen tavoitteiden kannalta. Elävien ja
kuolleiden puiden jatkuvuuden turvaaminen edellyttää suurempaa säästöpuiden määrää.
Alle 10 m3
/ha jäävät säästöpuiden määrät voivat tarjota vain hyvin rajoitetun resurssien määrän pitkällä aikavälillä. On kuitenkin epätodennäköistä, että riittävä määrä
säästöpuita jätettäisiin kaikille hakkuualoille. Se ei ehkä ole edes tarpeen, mikäli säästöpuiden jättämistä voidaan suunnitella maisematasolla siten, että korkean säästöpuutason kohteita on jatkuvasti saatavilla lajien leviämiskyvyn määrittelemän etäisyyden
sisällä. (Heikkala 2016)
Yksittäisten USA:ssa ja Kanadassa tehtyjen koejärjestelyjen tulosten perusteella tutkijat ovat esittäneet säästöpuiden määrän kynnysarvoksi 10–20 % vanhassa metsässä
olevasta määrästä ja monimuotoisuudesta (Craig & Macdonald 2009, Halpern ym.
2012). Näissä tutkimuksissa asiaa on tarkasteltu metsän aluskasvillisuuden lajikoostumuksen näkökulmasta.
Kansainvälisessä säästöpuututkimusten ja -käytäntöjen katsausartikkelissa (Gustafsson ym. 2012) kirjoittajat esittävät asiantuntiajasuosituksena säästöpuuston minimimääräksi 5–10 % puuston tilavuudesta tai pinta-alasta. Kirjoittajat toteavat, että
huomattavasti tätä suuremmat säästöpuumäärät ovat usein tarpeen asetettujen ekologisten tavoitteiden saavuttamiseksi.
Keskimääräisen etelä- tai keskisuomalaisen harvennuksin käsitellyn uudistuskypsän
metsän tilavuus on noin 250–300 m3
/ha ja runkoluku 400–500 runkoa/ha. Vaihtelua
on tietysti paljon metsikkötasolla. 5–10 % tällaisen metsän tilavuudesta on 12,5–30 m3
.
5–10 % tällaisen metsän runkoluvusta on 20–50 runkoa/ha.
Ruotsin FSC-standardin säästöpuukriteeri edellyttää, että säästöpuustoa jätetään 5 %
päätehakkuualan pinta-alasta. Kansainvälisessä eri maiden säästöpuuohjeiden vertailussa Suomen PEFC-sertifioinnin edellyttämä säästöpuiden määrä oli kaikkein alhaisin (Gustafsson ym. 2012).
Meta-analyysissään Fedrowitz ym. (2014) havaitsivat, että metsälajien lajimäärä kasvoi, kun säästöpuiden määrä kasvoi ja hakkuusta kulunut aika pidentyi. Tutkimusdataa
ei kuitenkaan ollut riittävästi mahdollisten kynnysarvovaikutusten analysoimiseksi.
Suuremmalla tutkimustiedon määrällä saattaa olla mahdollista analysoida onko tuollaisia kynnysarvoja suhteessa säästöpuiden määrään olemassa. Tällaiset analyysit tulisi mieluiten tehdä lajiryhmäkohtaisesti, sillä vasteet ovat todennäköisesti lajikohtaisia
(Lindenmayer & Luck 2005, Ranius & Fahrig 2006).
Saattaa joka tapauksessa olla niin, että säästöpuiden myönteiset vaikutukset monimuotoisuuteen lisääntyvät jatkuvasti säästöpuiden määrän kasvaessa, eikä mitään sellaisia
kynnysarvoja ole löydettävissä, jotka tyydyttäisivät kaikkien lajiryhmien tarpeet. (Fedrowitz ym. 2014) Ottaen huomioon säästöpuiden säästämämisen erilaiset mahdolliset
tavoitteet ja metsälajien elinympäristövatimusten ja kynnysarvojen moninaisuuden,
on tuskin mitenkään mahdollista esittää yhtä yleispätevää ”oikeaa”, ekologisesti perusteltua tavoitemäärää säästöpuiden jättämiselle.
57
Kysymys siitä, minkälaisia säästöpuita jätetään, miten ja kuinka paljon, on ratkaistavissa mielekkäästi vain siitä lähtökohdasta, että ensin määritellään tavoitteet sille,
mitä säästöpuiden jättämisellä halutaan saavuttaa. Tällaisia tavoitteita voidaan mielekkäimmin asettaa sellaisten aluetasolla tehtävien analyysien pohjalta, joissa on käytettävissä monipuolista tietoa laajemman aluekokonaisuuden luonnon erityispiirteistä, arvokkaista luontokohteista, suojeltavista lajeista ja niiden elinympäristövaatimuksista. Tavoitteiden olisi hyvä ollla laadullisesti ja määrällisesti erilaisia metsäalueen eri
osissa ja eri metsäalueiden välillä.
Säästöpuut tuottavat lahopuuta – mutta kuinka paljon?
Säästöpuiden tuottama lahopuumäärä
Säästöpuiden tuottama lahopuiden keskimääräinen tilavuus alueella voidaan
laskea yksinkertaisella kaavalla, kun vuosittain syntyvän kuolleen puun määrän
oletetaan olevan aluetasolla sama joka vuosi:
lahopuun lisäys /lahoamisnopeus
Esim. 100 hehtaarin tila, uudistetaan 1 % vuodessa eli 1 ha/v.
Oletetaan että säästöpuut kuolevat tasaisella nopeudella, eli
lahopuun lisäys = vuosittain jätettyjen säästöpuiden määrä
Käytetään Etelä-Suomen keskimääräistä lahoamisnopeutta 3 %/v. = 0,03
Lasketaan, paljonko lahopuuta säästöpuiden jättäminen päätehakkuussa tuottaa
tasapainotilassa keskimäärin koko tilan alueelle.
•	 Säästöpuita 5 m3
/ha, tuottaa tilalle tasapainotilassa keskim. 1,7 m3
/ha lahopuuta
•	 Säästöpuita 10 m3
/ha, tuottaa tilalle tasapainotilassa keskim. 3,3 m3
/ha lahopuuta
•	 Säästöpuita 15 m3
/ha, tuottaa tilalle tasapainotilassa keskim. 5,0 m3
/ha lahopuuta
•	 Säästöpuita 20 m3
/ha, tuottaa tilalle tasapainotilassa keskim. 6,7 m3
/ha lahopuuta
•	 Säästöpuita 25 m3
/ha, tuottaa tilalle tasapainotilassa keskim. 8,3 m3
/ha lahopuuta
•	 Säästöpuita 30 m3
/ha, tuottaa tilalle tasapainotilassa keskim. 10 m3
/ha lahopuuta
•	 Säästöpuita 35 m3
/ha, tuottaa tilalle tasapainotilassa keskim. 11,7 m3
/ha lahopuuta
•	 Säästöpuita 40 m3
/ha, tuottaa tilalle tasapainotilassa keskim. 13,3 m3
/ha lahopuuta
•	 Säästöpuita 45 m3
/ha, tuottaa tilalle tasapainotilassa keskim. 15,0 m3
/ha lahopuuta
•	 Säästöpuita 50 m3
/ha, tuottaa tilalle tasapainotilassa keskim. 16,7 m3
/ha lahopuuta
Vertaa: Suomen talousmetsien metsämaan keskimäärinen luonnonpoistuma on
0,2 m3
/ha/v. Tämän jättäminen kokonaisuudessaan metsään tuottaisi tilalle tasapainotilassa keskimäärin 6,7 m3
/ha lahopuuta eli yhtä paljon kuin 20 m3
/ha säästöpuumäärän jättäminen kaikille uudistusaloille. Nämä toimet yhdessä tuottaisivat
tilalle pitkällä aikavälillä keskimäärin 13,4 m3
/ha.
Siitonen (2001) on laskenut että metsikkötasolla tarvitaan keskimäärin 0,5 m3
/ha/v
suuruinen lahopuun muodostumisnopeus ylläpitämään 14 m3
/ha keskimääräistä lahopuuston määrää, kun lahoamisnopeus on 3,5 %/v, eli vähän korkeampi kuin edellisissä
laskelmissa. Lahoamisnopeus vastaa Fennoskandian eteläboreaalisten osien olosuhteita. 0,5 m3
/ha/v vastaava lahopuun lisäys voidaan saavuttaa lisäämällä 5 m3
/ha lahopuuta joka kymmenes vuosi tai säästämällä 50 m3
/ha säästöpuita päätehakkuussa, kun
kiertoaika on 100 vuotta. (Siitonen 2001)
58
Laskelmissa otetaan huomioon vain lahopuun syntymisnopeus ja hajoamisnopeus.
Niissä ei ole otettu huomioon säästöpuiden ja lahopuiden hävikkiä puunkorjuun ja
maanmuokkauksen vuoksi, mikä on todellisuudessa useita kymmeniä prosentteja päätehakkuun yhteydessä. Näiden mallilaskelmien avulla on helppo päätellä, että 20–30
m3
/ha:n lahopuutavoitteen saavuttaminen pelkkien päätehakkuiden säästöpuiden
avulla edellyttäsi hyvin korkeaa säästöpuiden määrää. Tavoitetta onkin realistisesti
vaikea saavuttaa pelkkien päätehakkuiden säästöpuiden avulla.
Tavoitteen saavuttaminen edellyttää lisäksi monipuolisia muita toimenpiteitä, kuten
luontaisesti syntyvän lahopuuston säästämistä kaikissa metsänkäsittelyn vaiheissa ja
lahopuuston aktiivista tuottamista myös harvennushakkuiden yhteydessä kasvatusvaiheessa olevissa metsissä. Tämä on hyvä asia lahopuuston monimuotoisuuden kannalta, sillä silloin syntyy parempi lahopuujatkumo ja useammilla eri tavoilla syntyneitä
lahopuita metsänkasvatuksen eri vaiheissa.
Ruotsalaisten mallinnustutkimusten tuloksia
Sveaskogin Strömsjölidenin 533 hehtaarin laajuisessa tutkimusmetsässä tehtiin yksityiskohtainen mallinnus säästöpuiden jättämisen vaikutuksista metsäalueen rakenteeseen 200 vuoden aikajänteellä, kun säästöpuuryhmiin jätettiin 0 %, 5 % ja 20 %
hakkuualueen puuston tilavuudesta (taulukko 4) (Lämås ym. 2015).
Säästöpuuryhmiin jätetyn puuston osuus puuston
tilavuudesta
0 % 5 % 20 %
100 v. kuluttua yli 120-v. puustoa, % 0 7 19
Järeiden puiden* määrä, kpl/ha 0 4 13
Lahopuuston tilavuus, m3
/ha 4 8 14
*) Puu katsottiin järeäksi, jos sen läpimitta rinnankorkeudella oli havupuilla yli 40 cm ja lehtipuilla yli 35 cm.
Taulukko 4. Mallinnus säästöpuiden jättämisen vaikutuksista metsäalueen rakenteeseen
100 vuoden aikajänteellä (Lämås ym. 2015).
Toisessa mallinnustutkimuksessa (Roberge ym. 2015) selvitettiin kahdella metsäalueella Ruotsin FSC-standardin mukaisten säästöpuiden (5 % päätehakkuualan pintaalasta) ja vapaaehtoisten suojelukohteiden (5 % metsäpinta-alasta) säästämisen vaikutusta järeiden lehti- ja havupuiden määrään ja kovan kuolleen puun määrään 200
vuoden ajanjaksolla. Tutkimusalueet olivat Västerbottenin läänissä sijaitsevat Strömsjöliden 2 710 ha, jonka puuston keski-ikä oli 45 vuotta ja Kulbäcksliden 1 451 ha, jonka
puuston keski-ikä oli 78 vuotta.
Tutkijat mallinsivat järeiden puiden (> 35 cm rinnankorkeudelta) kovan kuolleen puun
määrän kehitystä 200 vuoden ajanjaksolla Heureka-päätöstukityökalulla. Analysoidut
neljä skenaariota olivat 1) ei vapaaehtoisia suojelukohteita eikä säästöpuita, 2) 5 %
vapaaehtoisia suojelukohteita, ei säästöpuita, 3) ei vapaaehtoisia suojelukohteita, 5 %
säästöpuita, 4) 5 % vapaaehtoisia suojelukohteita ja 5 % säästöpuita.
Eniten järeitä puita tuotti skenaario, jossa jätettiin sekä vapaaehtoisia suojelukohteita että säästöpuita. Tässä skenaariossa järeiden puiden määrä oli 12–14 puuta
59
hehtaarilla. Pelkkiä vapaaehtoisia suojelukohteita jätettäessä järeiden puiden määrä
oli 8–10 puuta hehtaarilla ja pelkkiä säästöpuita jätettäessä 3–4 puuta hehtaarilla.
Järeiden lehtipuiden määrä oli 3–5 puuta hehtaarilla sekä jätettäessä vapaaehtoisia
suojelukohteita ja säästöpuita että jätettäessä pelkästään säästöpuita. (Roberge ym.
2015)
Säästöpuut tuottivat lähes kaiken järeän lehtipuun. Järeiden lehtipuiden määrän voimakkaaseen lisääntymiseen kului aikaa 50 vuotta säästöpuita jättämällä. Pelkkien vapaaehtoisten suojelukohteiden jättäminen ei tuottanut juuri yhtään järeitä lehtipuita.
Sen sijaan niiden merkitys järeiden havupuiden tuottamiselle oli merkittävä. Jollei
säästöpuita eikä vapaaehtoisia suojelukohteita jätetty, kummassakaan metsämaisemissa ei 200 vuoden päästä ollut käytännössä ollenkaan järeitä havu- eikä lehtipuita.
(Roberge ym. 2015)
Kovan kuolleen puun määrä oli lähtötilanteessa 2 m3
/ha ja 200 vuoden päästä 6–8
m3
/ha. Suurimmat arvot saavutettiin säästöpuilla sekä säästöpuiden ja vapaaehtoisten
suojelukohteiden yhdistelmällä. Säästopuut näyttivät vaikuttavan tulokseen eniten.
Säästöpuiden ja vapaaehtoisten suojelukohteiden yhdistelmällä saavutettiin 2,5 kertaa suurempi kovan lahopuun määrä kuin silloin kun kumpaakaan näistä ei jätetty.
(Roberge ym. 2015)
Säästöpuiden ja vapaaehtoisten suojelukohteiden säästäminen pienensi metsäalueen
nykyarvoa 17 % Strömsjölidenissä ja 14 % Kulbäckslidenissä verrattuna skenaarioon,
jossa mitään ei säästetty. Jos säästettiin vain joko säästöpuita tai vapaaehtoisia suojelukohteita, pieneni metsäalueiden nykyarvo 7–9 %. (Roberge ym. 2015)
Kulbäckslidenissa, jonka puusto oli lähtötilanteessa melko vanhaa, järeiden puiden
määrä väheni siitä huolimatta, että säästöpuita ja vapaaehtoisia suojelukohteita säästettiin. Strömsjölidenissä, jonka puusto oli merkittävästi nuorempaa, järeiden puiden määrä lisääntyi tarkastellun ajanjakson aikana. Tutkijoiden johtopäätös on, että
arvioitaessa luonnonhoitotoimenpiteiden vaikutuksia on tärkeää tarkastella metsän
rakenteen kehitystä pitkällä aikavälillä ja ottaa huomioon metsäalueen puuston lähtötilanne.
Neljän ruotsalaisen mallinnustutkimuksen perusteella vaikuttaa todennäköiseltä, että
Ruotsin FSC-standardin mukaiset luonnonhoitotoimenpiteet johtavat pitkällä aikavälillä keskimäärin 12–14 kpl/ha järeiden puiden määrään ja 10–15 m3
/ha keskimääräiseen kuolleiden puiden tilavuuteen metsämaiseman tasolla. (Ranius ym. 2003, Ranius
& Kindvall 2004, Lämås 2015, Roberge ym. 2015)
Suuretkaan säästöpuuryhmät eivät säilytä vanhan metsän sisäosien
olosuhteita ja lajistoa
Pienet säästöpuuryhmät (0,01–0,02 ha tai 15–20 puuta) osoittautuivat MONTA-tutkimuksessa liian pieniksi ylläpitämään vanhan metsän pintakasvillisuuden ja kovakuoriaisiin kuuluvien maakiitäjäisten lajikoostumusta. Tutkijoiden johtopäätös on, että
Fennoskandiassa tyypillisesti käytetyt säästöpuumäärät 5–10 runkoa hehtaaarilla,
tai edes siihen nähden 10-kertainen säästöpuiden määrä, eivät kykene säilyttämään
myöhäisen sukkessiovaiheen metsän sisäosien olosuhteisiin erikoistuneiden lajien
elinympäristöjä. (Vanha-Majamaa & Jalonen 2001)
Tutkijat suosittelevat säästöpuuryhmien jättämistä korpinotkoihin, koska niissä
on enemmän lahopuuta ja haapoja, erilaista kasvilajistoa ja korkeampi lahopuilla
60
kasvavien sammalien ja jäkälien lajidiversitetti. Tutkimuksen mukaan korpiin jätetyillä
säästöpuilla on kuitenkin nelinkertainen riski kaatua tuulen vuoksi. (Vanha-Majamaa
& Jalonen 2001)
Siksi tutkijat painottavat kosteisiin paikkoihin jätettyjen säästöpuuryhmien hyvää
suunnittelua tuulenkestävyyden kannalta. Säästöpuuryhmien koko ja muoto tulee
suhteuttaa topografiaan ja vallitsevaan tuulen suuntaan. Ryhmille tulisi jättää suojavyöhyke tai reunapuiksi tuulenkestäviä puuyksilöitä. (Vanha-Majamaa & Jalonen
2001)
Yhdysvaltain luoteisrannikolla toteutetussa laajassa DEMO-tutkimusohjelmassa todettiin, että yhden hehtaarin suuruisten säästöpuuryhmien keskellä säilyi olosuhteet,
jotka ainakin lyhyellä aikavälillä kykenivät säilyttämään ympäristöolojen muutoksille
herkkiä vanhan metsän lajeja. Säästöpuuryhmien reunaosissa nämä lajit kuitenkin
taantuivat voimakkaasti pienilmaston muutosten vuoksi, minkä takia näiden lajien
yksilötiheydet olivat koko säästöpuuryhmässä selvästi alempia kuin vastaavalla pintaalalla hakkaamattomassa vanhassa metsässä. (Aubrey ym. 2009)
Olosuhteiden muutoksille herkissä lajiryhmissä kuten metsän pohjakerroksen sammallajistossa ja karikekerroksessa saalistajina elävissä selkärangattomissa eläimissä
tapahtui verrattain suuria lajimäärien ja lajien yksilömäärien pienenemisiä sekä 15 %
että 40 % säästöpuutasoilla. DEMO-tutkimuksen tulosten perusteella säästöpuiden
määrällä (% alkuperäisen puuston tilavuudesta) on suurempi vaikutus vanhan metsän
lajiston säilymiselle kuin sillä jätetäänkö säästöpuut ryhmiin vai hajalleen. (Aubrey
ym. 2009)
Hajalleen jätettyjen säästöpuiden vaurioituminen hakkuussa ja kuolleisuus hakkuun
jälkeen olivat kuitenkin paljon runsaampaa kuin säästöpuuryhmissä. DEMO-hanke
Kuva 18. Säästöpuuryhmä on yksittäisiä säästöpuita parempi ratkaisu päätehakkuualalla.
© Petri Keto-Tokoi
61
suositteleekin vanhan metsän lajiston säilyttämisen näkökulmasta yhdistelmää, jossa
on yhden hehtaarin kokoisia tai sitä suurempia säästöpuuryhmiä ja lisäksi enemmän
kuin 15 % puustosta hajalleen jätettyinä säästöpuina. (Aubrey ym. 2009)
DEMO-tutkimuksen tulokset ovat yhdenmukaiset pohjoismaisten säästöpuututkimusten tulosten kanssa. Katsausartikkelissaan Gustafsson ym. (2010) tekevät johtopäätöksen, että säästöpuut tarjoavat elinympäristöjä sukkession varhaisvaiheen lajistolle
ja lieventävät avohakkuun voimakkaimpia vaikutuksia lajistoon. Ne eivät kuitenkaan
kykene säilyttämään koskemattoman vanhan metsän ominaispiirteitä. (Gustafsson
ym. 2010)
Suurempi säästöpuiden lukumäärä ja tilavuus ylläpitävät lajiston monimuotoisuutta
paremmin. Myös pohjoismaiset tutkimukset ovat osoittaneet, että pienissä säästöpuuryhmissä puuston kuolleisuus on paljon suurempaa kuin suurissa. (Gustafsson ym.
2010)
Johtopäätöksiä ja kehittämissuosituksia
Säästöpuiden 20 cm:n minimiläpimittavaatimus säästöpuille on ekologisesti hyvin
perusteltu koko Suomessa. Järeämmät säästöpuut olisivat tietysti vielä parempia. Järeyttä ekologisesti vielä merkittävämpi tekijä on puiden korkea ikä. Selvästi vallitsevaa
puusukupolvea vanhempien puuyksilöiden säästämisvelvoite olisi perusteltua, koska
tuollaiset puut ovat harvinaisia. Lisäksi monet päällysvieraslajit asuttavat puut vasta
kun ne ovat vähintään 120–150 vuotiaita. Kaikki vanhat puuyksilöt eivät välttämättä
ole kauhean järeitä, vaan ne ovat tunnistettavissa muista tuntomerkeistä kuten lakkapäisyydestä ja kaarnan rakenteesta.
Suomessa on myös luonnonsuojelulailla rauhoitettuja puulajeja, kuten kynä- ja vuorijalava ja metsäomenapuu. Muita luonnonsuojelulailla suojeltuja puuyksilöitä ovat:
suurten petolintujen, kotkan, merikotkan, kiljukotkan, pikkukiljukotkan ja kalasääsken pesäpuut, luonnonmuistomerkkinä rauhoitetut puuyksilöt ja luonnonsuojelulain
luontotyyppinä rauhoitetut maisemallisesti arvokkaat puut ja puuryhmät.
Muita huomionarvoisia säästettäviä puuyksilöitä ovat muun muassa alueella harvinaiset puulajit, puiden erikoismuodot kuten käärmekuuset ja mukuramännyt, kooltaan
tai muodoltaan poikkeukselliset puuyksilöt ja historiallisesti merkittävät puut, joissa
on esimerkiksi vanhoja kaiverrettuja merkintöjä.
Säästöpuiksi soveltuvia puita ja puuryhmiä tulisi säästää myös kasvatushakkuissa.
Myös niiden aluspuusto pitäisi säästää harventamatta ja raivaamatta. Tällöin kasvatusmetsiin syntyy harventamattomia riistatiheikköjä. Usein ongelmana on se, että
päätehakkuuseen mennessä usein kaikki parhaiten säästöpuiksi soveltuvat puuyksilöt,
kuten haaraiset, järeäoksaiset, poikaoksaiset, vaurioituneet ja lahovikaiset puut ja taloudellisesti vähäarvoiset puulajit on jo poistettu harvennushakkuissa, väli- ja aluspuusto poistettu alaharvennuksilla ja alikasvos raivattu.
Seurauksena on laadullisesti paljon huonompia säästöpuita ja säästöpuuryhmiä kuin
mihin on mahdollista päästä, jos säästöpuuston valintaan kiinnitetään huomiota jo
taimikonhoidosta ja harvennushakkuista lähtien. Taimikonhoidossa ja ensiharvennuksessa puuyksilöiden valintaa tehdään kaikkein voimakkaimmin ja silloin eliminoidaan eniten hyviksi säästöpuiksi kehityskelpoisia puuyksilöitä. Tähän nuorten metsien
luonnonhoitoon on kaiken kaikkiaan kiinnitetty aivan liian vähän huomiota asian tärkeyteen nähden.
62
Ensiharvennuksiin alkaa tulla kohta metsiä, joihin on säästetty säästöpuita 1990-luvulla, joten on tärkeää ohjeistaa myös sitä, ettei niitä säästöpuita korjata kasvatushakkuissa.
Taimikonhoidossa, harvennuksissa, ennakkoraivauksessa ja nuorten metsien energiaharvennuksissa lehtipuustoa tulisi säästää, erityisesti jalopuita, pähkinäpensaita ja
lehtopensaita. Nyt näitä monimuotoisuuden turvaamisen kannalta merkittäviä lehtipuita ja pensaita raivataan usein pois sattumanvaraisesti. Energiapuuharvennuksissa
voidaan poistaa systemaattisesti kaikki muut lehtipuulajit kuin koivut viimeistä yksilöä
myöten.
Metsänhoidon tavoitteeksi voisi asettaa, että perkauksen tai harvennuksen jälkeen
metsikössä on jäljellä yhtä monta puulajia kuin ennen käsittelyä. Eli mitään puulajia ei eliminoida kokonaan vaikka puulajien runsaussuhteita säädelläänkin voimakkaasti.
Tutkijoilla on laaja yksimielisyys siitä että nykyisin Suomessa yleisesti käytetyt säästöpuiden määrät ovat liian alhaisia niille asetettujen tavoitteiden saavuttamisen kannalta. (esim. Siitonen ym. 2006, Gustafsson ym. 2012, Heikkala 2016) Säästöpuiden
minimimääräksi on esitetty laajan kansainvälisen tutkijaryhmän asiantuntija-arviona
5–10 % puuston tilavuudesta tai pinta-alasta. Kirjoittajat toteavat, että huomattavasti
tätä suuremmat säästöpuumäärät ovat kuitenkin usein tarpeen asetettujen ekologisten
tavoitteiden saavuttamiseksi. (Gustafsson ym. 2012) Joissakin tutkimuksissa on esitetty
säästöpuiden minimimääräksi 10 m3
/ha niille asetettujen tavoitteiden kohtuullisen saavuttamisen kannalta. (Heikkala 2016)
Suomen PEFC- ja FSC-standardien asettamat minimivaatimukset säästöpuiden määrälle ovat selvästi alhaisempia kuin tutkijoiden esittämä näkemys tarpeesta. PEFCsertifioinnin säästöpuukriteerin minimivaatimus on paljon alle 1 % ja FSC:n noin 2 %
uudistuskypsän metsän puustosta. Myös yksityismetsien päätehakkuualoille todellisuudessa jätetty säästöpuumäärä, keskimäärin 2,5 m3
/ha on hyvin alhainen, noin 1 %
uudistuskypsän puuston tilavuudesta.
On hyvä että säästöpuuston määrä ja laatu vaihtelevat maisematasolla. Metsikkötasolla säästöpuuston ja lahopuuston laatua olisi sen sijaan hyvä keskittää tiettyihin puulajeihin. Maisematason suunnittelulla voidaan parantaa säästöpuiden jättämisen tavoitteellisuutta ja ekologista vaikuttavuutta. Säästöpuustoa tulisi keskittää niille alueille,
joissa lahopuihin ja vanhoihin puihin sidoksissa olevat luontoarvot ovat korkeimpia.
Säästöpuiden määrälle ja laadulle voidaan mielekkäimmin asettaa tavoitteita alueellisten analyysien pohjalta. Alueellisissa analyyseissä tulee käyttää hyväksi monipuolista
tietoa laajemman metsäalueen luonnon erityispiirteistä, puuston rakenteesta, arvokkaista luontokohteista, suojeltavista lajeista ja niiden elinympäristövaatimuksista. Tavoitteiden on hyvä ollla laadullisesti ja määrällisesti erilaisia metsäalueen eri osissa ja
eri metsäalueiden välillä.
Säästöpuiden kuolleisuutta voidaan tutkimusten mukaan vähentää valitsemalla järeitä
tuulenkestäviä puuyksilöitä, jättämällä paljon säästöpuita suuriin ryhmiin ja säästämällä avoimiin oloihin jo aiemmin sopeutuneita sekä lähellä metsän reunaa kasvavia
puuyksilöitä.
Monimuotoisuuden turvaamisen kannalta ei ole tarkoituksenmukaista ohjata jättämään säästöpuita tasaisesti ja samankaltaisella tavalla kaikilla hakkuualoilla. Tämä
63
johtaa melko vähäiseen vanhojen puiden ja lahopuiden määrän lisääntymiseen koko
maiseman tasolla, muttei vaateliaan ja uhanalaisen lajiston kannalta riittävään lisäykseen siellä missä se olisi eniten tarpeen.
Säästöpuiden keskittämistä on suositeltu kaikilla alueellisen mittakaavan tasoilla.
Keskittämisen perustelut ovat sekä taloudellisia että ekologisia. Yksittäisillä uudistusaloilla säästöpuut suositellaan keskitettävän ryhmiin esimerkiksi lahopuustoisiin
tai vaikeasti uudistettaviin kohtiin tai luontokohteiden yhteyteen. Vierekkäisten
kuvioiden säästöpuusto voidaan keskittää yhteen ja laajemmassa mittakaavassa
säästöpuustoa voidaan keskittää enemmän olemassa olevien suojelualueiden lähiympäristöön. (Punttila 2005, Punttila ym. 2005) Esimerkiksi jos samalla metsänomistajalla on useita tiloja, säästöpuutavoitteen tulisi olla korkein luontoarvoltaan
korkeimmalla tilalla.
Säästöpuiden ekologinen vaikuttavuus on todennäköisesti suurin, jos niitä keskitetään
sellaisille alueilla, joiden ympäristössä on luonnonsuojelualueita ja/tai arvokkaita
luontokohteita, tavallista runsaammin järeitä vanhoja puita ja kuolleita puita ja niiden jatkuvuutta, näistä riippuvaisia uhanalaisten, silmälläpidettävien ja harvinaisten lajien esiintymiä, tai alueella suoritetaan kulotus. Säästöpuiksi on suositeltavaa
jättää laadultaan samankaltaista puustoa kuin luontokohteissakin on tai alueella
laajemminkin esiintyy ja/tai joita alueella esiintyvien huomioitavien lajien tiedetään
tarvitsevan.
Metsänhoidossa tulisi panostaa säästämään enemmän säästöpuustoa luontoarvoiltaan
korkeiden alueiden ympäristöön ja sallia, että luontoarvoiltaan köyhemmille alueille
jätetään vähemmän tai jopa ei lainkaan säästöpuita. Metsänhoitostandardien laadinnassa tätä voisi tarkastella keskimäärin metsänomistajakohtaisesti tai tilakohtaisesti,
eikä jokaisella erillisellä hakkuualalla ympäristön laadusta riippumatta, vaikka se olisikin todentamisen kannalta helpoin tapa.
Kuva 19. Haavat ovat tärkeitä säästöpuita ja niitä tulee säästää kaikissa metsänhoidon vaiheissa.
© Petri Keto-Tokoi
64
Lähteet
Aubrey, K.B., Halpern, C.B. & Peterson, C.E. 2009. Variable retention harvests in the Pacific Northwest:
A review of short-term findings from the DEMO study. Forest Ecology and Management 258: 398–408.
Craig, A. & Macdonald, S.E. 2009. Threshold effects of variable retention harvesting on understory plant communities
in the boreal mixedwood forest. Forest Ecology and Management. 258: 2619–2627.
Elfving, B. & Jakobsson, R. 2006. Effects of retained trees on tree growth and field vegetation in Pinus sylvestris stands
in Sweden. Scandinavian Journal of Forest Research 21 (Suppl. 7): 29–36.
Esseen, P. A. 1994. Tree mortality patterns after experimental fragmentation of an old-growth conifer forest. Biological
Conservation 68: 19–28.
Fedrowitz, K., Koricheva, J., Baker, S.C., Lindenmayer, D.B., Palik, B., Rosenvald, R., Beese, W., Franklin, J.F., Kouki, J.,
Macdonald, E., Messier, C., Sverdrup-Thygeson, A. & Gustafsson, L. 2014. Can retention forestry help conserve biodiversity?
A meta-analysis. Journal of Applied Ecology: 1669–1679.
Franklin, J., Berg, D.R., Thornburgh, D.A. & Tappeiner, J.C. 1997. Alternative Silvicultural Approaches to Timber Harvesting:
Variable Retention Harvest Systems. Teoksessa: Kohm, K. & Franklin, J.F. 1997. Creating a Forestry for the 21st Century.
The Science of Ecosystem Management. Island Press. 111–139.
Gustafsson, L., Baker, S.C., Bauhus, J., Beese, W.J., Brodie, a., Kouki, J., Lindenmeyer, D., Lõhmus, A., Pastur, G.M., Messier,
C., Neyland, M., Palik, B., Svedrup-Thygeson, A., Volney, W.J.A., Wayne, A. & Franklin, J. 2012. Retention forestry to
maintain multifunctional forests: a world perspective. BioScience 62: 633–645.
Gustafsson, L., Kouki, J. & Svedrup-Thygeson, A. 2010. Tree retention as a conservation measure in clear-cut forests of
northern Europe: a review of ecological consequencies. Scandinavian Journal of Forest Research 25: 295–308.
Gustafsson, L., Weslien, J., Hannerz, M. & Aldentun, Y. 2016. Naturhänsyn vid avverkning – en syntes av forskning från
Norden och Baltikum. En rapport från forskningsprogrammet Smart Hänsyn 2016.
Syntes – hänsynsytor. https://www.slu.se/globalassets/ew/org/inst/ekol/forskning/projekt/smarthansyn/hansynsytor_160112.pdf
Hallinger, M., Johansson, V., Schmalholz, M., Sjöberg, S. & Ranius, T. 2016. Factors driving tree mortality in retained forest
fragments. Forest Ecology and Management 368: 163–172.
Halpern, C.B., Halaj, J., Evans, S.A. & Dovčiak, M. 2012. Level and pattern of overstory retention interact to shape long-term
responses of understories to timber harvest. Ecological Applications. 22: 2049–2064.
Hautala, H. & Vanha-Majamaa, I. 2006. Immediate tree uprooting after retention-felling in a coniferous boreal forest in
Fennoscandia. Canadian Journal of Forest Research 36: 3167–3172.
Heikkala, O. 2016. Emulation of natural disturbances and the maintenance of biodiversity in managed boreal forests:
the effects of prescribed fire and retention forestry on insect assemblages. Academic dissertation. Dissertationes forestales
222. School of Forest Sciences. Faculty of Science and Forestry. University of Eastern Finland.
Heikkala, O., Suominen, M., Junninen, K., Hämälainen, A. & Kouki, J. 2014. Effects of retention level and fire on retention
tree dynamics in boreal forests. Forest Ecology and Management 328: 193–201.
Hyvärinen, E., Kouki, J. & Martikainen, P. 2006. Fire and green tree retention in conservation of red-listed and rare
dead-wood-dependent beetles in Finnish boreal forests. Conservation Biology 20: 1711–1719.
Hänninen, H. & Kurttila, M. 2007. Metsäluonnon monimuotoisuusneuvonnan vaikuttavuus ja kehittämistarpeet. Metlan
työraportteja 57: 1–72.
Jakobsson, R. & Elfving, R. 2004. Development of an 80-year-old mixed stand with retained Pinus sylvestris in northern
Sweden. Forest Ecology and Management 194: 249–258.
Jönsson, M. T., Fraver, S., Jonsson, B. G., Dynesius, M., Rydgard, M. & Esseen, P. A. 2007. Eighteen years of tree
mortality and structural change in an experimentally fragmented Norway spruce forest. Forest Ecology and Management
242: 306–313.
Korhonen, K.P., Auvinen, A.-P., Kuusela, S., Punttila, P., Salminen, O., Siitonen, J., Ahlroth, P., Jäppinen, J.-P. & Kolström,
T. 2016. Biotalouskenaarioiden mukaisten hakkuiden vaikutukset metsien monimuotoisuudelle tärkeisiin rakennepiirteisiin.
Luonnonvara- ja biotalouden tutkimus 51/2016.
Lindenmayer, D.B. & Luck, G. 2005. Synthesis: thresholds in conservation and management. Biological Conservation.
2005: 124:351–354.
Linder, P. & Östlund, L. 1998. Structural changes in three mid-boreal Swedish landscapes, 1885–1996. Biological Conservation
85: 9–19.
Lämås, T., Sandström, E., Jonzén, J., Olsson, H. & Gustafsson, L. 2015. Tree retention practices in boreal forests:
what kind of future landscapes are we creating? Scandinavian Journal of Forest Research 30: 526–537.
Nilsson S.G., Niklasson M., Hedin J., Aronsson G., Gutowski J.M., Linder P., Ljungberg H., Mikusiński G. & Ranius T. 2003.
Erratum to “Densities of large living and dead trees in old-growth temperate and boreal forests”. Forest Ecology and Management
178: 355–370.
Peltola A. (toim.) 2014. Metsätilastollinen vuosikirja 2014. SVT Maa-, metsä- ja kalatalous 2014. Metsäntutkimuslaitos. 428 s.
65
Punttila, P. 2005. Liite 3. Täydennyksiä metsäelinympäristöjä käsittelevään kappaleeseen 3.2. Julk.: Hildén, M., Auvinen, A.-P.
& Primmer, E. (toim.), Suomen biodiversiteettiohjelman arviointi Suomen ympäristö 770. Suomen ympäristökeskus, Helsinki.
Ss. 222–227.
Punttila, P., Virkkala, R., Auvinen, A.-P., Toivonen, H., Kaipiainen, H., Söderman, G., Mannerkoski, I. 2005. Metsät.
Julk.: Hildén M., Auvinen A.-P., Primmer E. (toim.), Suomen biodiversiteettiohjelman arviointi. Suomen ympäristö 770.
Suomen ympäristökeskus, Helsinki. Ss. 37–51.
Ranius, T. & Kindvall, O. 2004. Modelling the amount of coarse woody debris produced by the new biodiversity-oriented
silvicultural practices in Sweden. Biologica Conservation 119: 51-59.
Ranius, T., Kindvall, O., Kruys, N. & Jonsson, B.G. 2003. Modelling dead wood in Norway spruce stands subject to
different management regimes. Forest Ecology and Management 182: 13–29.
Ranius, T. & Fahrig, L. 2006. Targets for maintenance of dead wood for biodiversity conservation based on extinction
thresholds. Scandinavian Journal of Forest Research 21: 201–208.
Roberge, J.-M., Lämås, T., Lundmark, T., Ranius, T., Felton, A. & Nordin, A. 2015. Relative contributions of set-asides
and tree retention to the long-term availability of key forest biodiversity structures at the landscape scale.
Journal of Environmental Management 154: 284–292.
Rosenvald, R. & Lõhmus, A. 2008. For what, when, and where is green-tree retention better than clearcutting?
A review of the biodiversity aspects. Forest Ecology and Management 255: 1–15
Rosenvald, R., Lõhmus, A. & Kiviste, A. 2008. Preadaptation and spatial effects on retention-tree survival in cut areas
in Estonia. Canadian Journal of Forest Research, 38: 2616–2625
Salomäki, M. 2005. Säästöpuut Isojoen sahan avohakkuualoilla 2000–2004. Joensuun yliopisto, Metsätieteellinen
tiedekunta. Joensuun yliopisto. 47 s.
Scott, R.E. & Mitchell, S.J. 2005. Empirical modelling of windthrow risk in partially harvested stands using tree,
neighbourhood and stand attributes. Forest Ecology and Management 218: 193–209.
Siitonen, J. 2001. Forest management, coarse woody debris and saproxylic organisms: Fennoscandian boreal forests as
an example. Ecological Bulletins 49: 11–41.
Siitonen, J., Hottola, J. & Lommi, S. 2006. Säästöpuuston merkitys vaateliaalle kääpä- ja epifyyttijäkälälajistolle. Julk.: Horne, P.,
Koskela, T., Kuusinen, M., Otsamo, A. & Syrjänen, K. (toim.). METSOn jäljillä. Etelä-Suomen metsien monimuotoisuusohjelman
tutkimusraportti. Maa- ja metsätalousministeriö, ympäristöministeriö, Metsäntutkimuslaitos & Suomen ympäristökeskus.
Ss. 339-341.
Valkonen, S., Miettinen, A. & Ruuska, J. 2003. Onko koivu- ja haapasäästöpuiden vaikutus männyn taimikon kehitykseen
erilainen kuin mäntysäästöpuiden? Metsätieteen aikakauskirja 4/2003: 487–493.
Valkonen, S., Ruuska, J. & Siipilehto, J. 2002. Effect of retained trees on the development of young Scots pine stands
in Southern Finland. Forest Ecology and Management 166: 227–243
Vanha-Majamaa I. & Jalonen J. 2001. Green Tree Retention in Fennoscandian Forestry. Scandinavian Journal of Forest
Research, Suppl. 3: 79–90.
66
TARKASTELUSSA:
• Mitkä ovat luonnon monimuotoisuuden tai uhanalaisten lajien
kannalta erityisen arvokkaita vailla lain tai FSC-standardin suojaa
olevia luontotyyppejä?
Luontotyyppien
turvaaminen
Suojelutarpeessa olevat priorisoitavat luontotyypit on katettu pääpiirteissään hyvin
Suomen FSC-standardin kriteerin 6.4 säästettävien suojelukohteiden listassa. Näiden
luontotyyppien tarkemmat määritelmät kuvataan Suomen FSC-standardissa (Suomen
FSC-yhdistys 2011).
• metsälain 10 §:n erityisen tärkeän elinympäristön kriteerit täyttävät kohteet niiden
koosta ja alueellisesta yleisyydestä riippumatta
• erikseen määritellyt runsaslahopuustoiset kangasmetsät ja turvekankaat
• vanha- ja lahopuustoiset metsäiset kalliot, jyrkänteet ja louhikot
• kuusivaltaiset varttuneet ja sitä vanhemmat tuoreet lehdot, joissa lahopuuta yli 15 m3
/ha
• sekapuustoiset varttuneet ja sitä vanhemmat lehdot, joissa lahopuuta yli 10 m3
/ha
• puustorakenteeltaan luonnontilaiset ja luonnontilaisen kaltaiset varttuneet tai sitä
vanhemmat lehtipuustoiset (yli 50 %) lehdot, joissa on lehtilahopuuta yli 5 m3
/ha
• vesitaloudeltaan luonnontilaiset ja luonnontilaisen kaltaiset kosteat lehdot sekä lehdot,
joissa on vanhoja, kookkaita tai lahovikaisia jalopuita
• tulvametsät
• kuusivaltaiset supat
• uomiltaan luonnontilaiset tai luonnontilaisen kaltaiset joet ja purot ranta-alueineen
(vähintään 20 m puustoinen rantavyöhyke) sekä lähteet vastaavalla vyöhykkeellä
• eri-ikäisrakenteiset tai näkyvästi lahopuustoa sisältävät vesistöjen ja pienvesien reunametsät (vähintään 30 m puustoinen rantavyöhyke)
• luonnontilaiset ja luonnontilaisen kaltaiset fladat ja kluuvijärvet ranta-alueineen
(vähintään 30 m vyöhykkeellä)
• maankohoamisrannikon metsien luonnontilaiset tai luonnontilaisen kaltaiset kehityssarjat tai yksittäiset edustavat kehityssarjan osat
• vesitaloudeltaan luonnontilaiset ja luonnontilaisen kaltaiset korvet, rämeet, nevat, letot
ja metsäluhdat
• luonnontilaiset ja luonnontilaisen kaltaiset kitu- ja joutomaat.
Tähän listaan sopisi lisättäväksi seuraavat Suomen ympäristökeskuksen raportissa
”Luontotyyppisuojelun nykytilanne ja kehittämistarpeet – Lakisääteiset turvaamiskeinot” esiin nostetut metsäiset luontotyypit (Raunio ym. 2013):
• dyynimetsät
• karukkokankaat
• ultraemäksisen maapohjan metsät
• kalkkikalliot
• serpentiinikalliot.
67
Kaksi viimeistä luontotyyppiä kuuluvat kallioluontotyyppien pääryhmään, mutta niihin voi sisältyä myös puustoisia luontokohteita. ”Luontotyyppisuojelun nykytilanne
ja kehittämistarpeet – Lakisääteiset turvaamiskeinot” -julkaisun (Raunio ym. 2013)
liiteistä löytyy edellä mainituista luontotyypeistä tarkemmat kuvaukset sekä arviot
pinta-aloista ja uhkatekijöistä.
Seuraavassa esittelen muutamia muita luontotyyppejä, jotka on syytä turvata metsien
käsittelyssä.
Kuva 20. Kaikki karukkokangastyypit ovat uhanalaisia. Kuva Utajärveltä.
© Panu Kunttu © Panu Kunttu
Kuva 21. Dyynimetsät ja metsäiset dyynit ovat uhanalaisia luontotyyppejä. Kuva Hangosta.
68
Kalkkipitoisten maapohjien metsät
Kalkkikallioiden lisäksi kalkkipitoisen maapohjan metsät on tärkeä luontotyyppi, joka
vastaa Ruotsin luonnonsuojelulain biotooppiryhmää kalkmarkskogar. Nämä luontokohteet ovat Suomessa jääneet vähälle huomiolle, mutta Ruotsissa näitä kalkgransogar- ja kalktallskogar-luontotyyppejä pidetään arvokkaina ja lajirikkaina kohteina.
Ne eivät usein ole lehtoja vaan maaperältään poikkeavia kangasmetsiä.
Kalkkipitoisten maapohjien metsät ovat arvokkaita elinympäristöjä uhanalaisille sienilajeille. ”Tattien ja helttasienten uhanalaisuus” -julkaisussa on todettu, että kalkkimaapohjalla kasvavat metsät ovat erittäin arvokkaita uhanalaisten mykorritsasienten
elinympäristöinä. Kalkinvaatija- ja kalkinsuosijalajeja sekä vain kalkkialueilta tavattuja lajeja on helttasienten ja tattien kokonaislajimäärästä yhteensä 16 %, mutta niiden
osuus uhanalaisista ja silmälläpidettävistä lajeista on peräti 36 %. (Salo ym. 2005)
Teoksessa ”Sienet ja metsien luontoarvot” on kuvaukset kalkkipohjaisten kuusivaltaisten metsien ja kalkkipohjaisten mäntyvaltaisten metsien luontotyypeille sekä niiden
keskeisille tuntomerkeille ja ekologisille ominaispiirteille (von Bonsdorff ym. 2014).
Tämä ”unohdettu” luontotyyppi ansaitsisi huomiota, vaikka sitä ei ole kuvattu, eikä
luokiteltu edes luontotyyppien uhanalaisuuden arvioinnissa. Kalkkipitoisten maapohjien metsien tunnistaminen, kohteiden kartoittaminen ja hoitotarpeiden määrittäminen olisi hyvä aihe myös luonnonhoidon kehittämishankkeelle. Näitä kohteita on
todennäköisesti vähän, ja ne lienevät kallioperän perusteella tunnistettavissa ja melko
suppeilla alueilla esiintyviä.
Kalkkipitoisten maapohjien metsät ovat tärkeä rajapintaluontotyyppi, kun suunnitellaan lehtojen ja kalkkikallioiden hoitoa. On syytä kiinnittää erityistä huomiota siihen,
ettei joitakin muita lajiryhmiä, kuten putkilokasveja, yksipuolisesti suosittaessa vaurioiteta arvokkaita sienibiotooppeja tiedon puutteen vuoksi.
Pähkinäpensaikot
Raunio ym. (2013) kiinnittävät huomiota siihen, että luonnonsuojelun kannalta arvokkaita pähkinäpensasesiintymiä on myös muilla kasvupaikkatyypeillä kuin lehdoissa,
etenkin lehtomaisilla kankailla. Näitä kohteita luonnonsuojelulain luontotyyppisuojelu ei turvaa, ei myöskään metsälaki. Raunio ym. (2013) esittävät, että luontotyypin
nimi pitäisi muuttaa esimerkiksi muotoon ”pähkinäpensaikot”.
Tihkupinnat
Tihkupinnoilla (hetteikkölähteillä) pohjavesi purkautuu maan pinnalle muodostamatta avolähdettä. Niillä esiintyy arvokasta ja uhanalaista lähteikkölajistoa, joka on riippuvainen maan pinnalle purkautuvien pohjavesien määrästä ja laadusta. On epäselvää,
tulkitaanko tihkupintoja metsälain 10 §:n mukaisiksi lähteiden pienvesiksi. Erityisesti
tihkupintoja, joilla ei ole avovesipintaa, voi olla vaikea erottaa maastossa.
Juutinen ja Kotiaho (2009) kiinnittävät huomiota siihen, että tihkupintojen osuus
metsälain erityisen tärkeissä elinympäristöissä (METE) on huomattavan pieni. Tutkijoiden arvion mukaan METE-kohteiksi määritetään tulosten valossa kenties helpommin viileävetisiä allikkolähteitä kuin hankalammin tunnistettavia tihkupintoja.
Kuitenkin uhanalaisten lähteikkölajien ja lajiston monimuotoisuuden kannalta ne ovat
merkittäviä.
69
Metsäpaloalueet ja muut runsaslahopuustoiset häiriömetsät
Metsäpaloalueet ja muut runsaslahopuustoiset nuoret häiriömetsät ovat tunnetusti
merkittäviä elinympäristöjä suurelle joukolle uhanalaisia eliölajeja (esim. Kouki 2013).
Esimerkiksi FSC-standardissa näitä ei ole nyt huomioitu ja runsaslahopuustoisten
metsien määrittelyt koskevat vain varttuneita ja vanhoja runsaslahopuustoisia metsiä.
Tämä on selvä ja merkittävä puute.
Metsäpaloalueet ovat tärkeitä turvattavia luontotyyppjä. Metsäpaloalueilla esiintyy
palaneesta maaperästä, tulen vaurioittamasta puustosta ja paahteisesta pienilmastosta riippuvaisia uhanalaisia ja harvinaisia hyönteis- ja sienilajeja. Suojeltuina kohteina
niistä kehittyy nuoria runsaslahopuustoisia metsiä, jotka ovat harvinaisia myös luonnonsuojelualueilla. Viljavilla mailla voimakkaasti palaneille kohteille uudistuu usein
koivu- tai haapavaltaisia metsiä, jotka ovat luonnontilaisina kehittyvinä harvinaisia ja
arvokkaita luontotyyppejä.
Metsäpaloalueet on kuvattu luontotyyppinä teoksessa ”Sienet ja metsien luontoarvot”.
Samassa teoksessa on kuvattu myös metsäpaloalueiden ekologisia ominaispiirteitä ja
sienilajistoa. (von Bonsdorff ym. 2014). Palaneesta maasta riippuvaista sienilajistoa on
kuvattu myös ”Tattien ja helttasienten uhanalaisuus” -julkaisussa (Rahko 2005).
On paradoksaalista, että toisaalla korjataan pois luonnon ilmaiseksi tuottamaa tulen
vaurioittamaa ja taloudellisen arvonsa paljolti menettänyttä puustoa ja toisaalla sitä
luodaan kulottamalla hakkuualoja ja säästöpuuryhmiä hyvin kalliilla kustannuksilla.
Lisäksi kulotettaville avohakkuualoille jätetään paljon vähemmän tulen vaurioittamaa
puustoa kuin luontaisilla paloaloilla yleensä on.
Myös muun tyyppisten nuorten runsaslahopuustoisten metsäluontotyyppien, kuten
hyönteis-, myrsky- ja tulvatuhometsien lisääminen suojeltavien luontotyyppien listaan on ekologisesti hyvin perusteltua. Niissä on todettu esiintyvän paljon kuolevien
ja kuolleiden puiden ja paisteisen pienilmaston yhdistelmästä riippuvaista uhanalaista
lajistoa. Nuorten runsaslahopuustoisten häiriömetsien suojeleminen talousmetsien
luontokohteina on kuitenkin ongelmallista, sillä se on yleensä ristiriidassa metsätuhojen torjunnasta säätävän lain kanssa.
Laki metsätuhojen torjunnasta edellyttää vaurioituneiden havupuiden poistamista, silloin kuin niiden määrä ylittää laissa määritellyt raja-arvot, 10 m3
/ha kuusipuilla ja 20
m3
/ha kaarnoittuneilla mäntypuilla. Poikkeuksia näistä rajoista sallitaan talousmetsissä vain metsälain 10§:ssä tarkoitetulla erityisen tärkeällä elinympäristöllä ja metsälain
soveltamisalaan kuuluvalla Natura 2000 -verkostoon kuuluvalla alueella, jolla lahopuun lisääminen voi olla tarkoituksenmukaista. (Finlex 2017)
Metsätuhojen torjunnasta säätävän lain vaatimukset voi välttää perustamalla nuorten
runsaslahopuustoisten häiriömetsien kohteista yksityisiä luonnonsuojelualueita. Niillä
laki metsätuhojen torjunnasta ei ole voimassa.
Aktiivisista hoitotoimista hyötyvät luontotyypit
Muutamat luontotyypit hyötyvät aktiivista hoitotoimista. Näitä ovat erityisesti harjujen
valorinteet ja perinneympäristöt sekä metsien ja peltojen vaihettumisvyöhykkeet. Harjujen valorinteitä, joilla esiintyy erikoistunutta harjukasvilajistoa, on syytä hoitaa niiden
lajistoa turvaavalla tavalla. Tästä on hyvät ohjeet Metsähallituksen julkaisussa ”Metsien
ennallistamisen ja luonnonhoidon opas” (Similä & Junninen 2011).
70
Perinneympäristöt ja peltojen ja metsien vaihettumisvyöhykkeet ovat luontoarvoiltaan
hyvin vaihtelevia ja monenlaisia ja niillä on usein syytä tehdä luontoarvoja turvaavia
ja vahvistavia hoitotoimenpiteitä. Suomen riistakeskus ja WWF ovat viime vuosina
julkaisseet peltojen ja metsien vaihettumisvyöhykkeiden hoitosuosituksia (Svensberg
2013, Keto-Tokoi ym. 2016). Ne on usein kuitenkin sivuutettu metsänhoitotomien
suunnittelussa. Korkeiden monimuotoisuusarvojensa vuoksi kulttuuriympäristöjen
monimuotoisuuden turvaamisen ja hoidon tarpeet on perusteltua huomioida nykyistä
paremmin metsänhoidon kehittämisessä.
Arvokkaiden luontotyyppien ennallistaminen
Sinänsä uhanalaisten lajien ja luontotyyppien säilymisen kannalta ei ole riittävä tavoite, että nykytilassaan hyvälaatuiset luonnontilaisen kaltaiset kohteet säästetään, sillä
niitä on etenkin Etelä- ja Keski-Suomessa liian vähän. Tavoitteen tuleekin olla näiden
kohteiden määrän lisääminen ennallistavilla toimenpiteillä. Tämä tarve koskee laajaa
soiden, metsien ja pienvesien luontotyyppien joukkoa.
Ennallistaminen on merkittävä keino lisätä luontoarvoja sinne missä niitä ei vielä ole.
Esimerkiksi ennallistamispolton jälkeen luonnontilaisena kehittymään jätettävät kangasmetsäkohteet ovat arvokkaita monimuotoisuuden turvaamisen kannalta.
Lisäksi monien luontotyyppien, kuten esimerkiksi monien lehtojen, perinneympäristöjen ja harjujen paahderinteiden, laatua ja merkitystä uhanalaisille ja silmälläpidettäville lajeille voidaan merkittävästi parantaa aktiivisilla hoitotoimenpiteillä.
Myös edellä mainituista luontotyypeistä kalkkikalliot, karukkokankaat ja pähkinäpensaikot vaativat usein aktiivista hoitoa. Suojelualueiden kangasmaiden männiköiden
Kuva 22. Harjumetsien valorinteitä tulee käsitellä paahderinteiden lajisto huomioiden.
Kuva Utajärveltä.
© Panu Kunttu
71
rakenne on voimakkaasti muuttunut metsäpalojen pitkäkestoisen puuttumisen vuoksi
niiden monimuotoisuuden turvaamisen kannalta kielteiseen suuntaan. Tätä kehityssuuntaa voidaan muuttaa vain toistuvien polttojen avulla.
Suomi on sitoutunut YK:n biodiversitettisopimukseen, jonka yksi Nagoyassa määritelty tavoite on ennallistaa 15 % heikentyneiden luontotyyppien pinta-alasta. Tämän tavoitteen saavuttamista tulisi edistää kannustamalla metsänomistajia ennallistamiseen
ja aktiiviseen luonnonhoitoon.
Lähteet
Bonsdorff von, T., Kytövuori, I., Vauras, J., Huhtinen, S., Halme, P., Rämä, T., Kosonen, L. & Jakobsson, S. 2014.
Sienet ja metsien luontoarvot. Norrlinia 27: 1–272.
Finlex 2017. Laki metsätuhojen torjunnasta. http://www.finlex.fi/fi/laki/alkup/2013/20131087
Juutinen, R. & Kotiaho, J.S. 2009. Lähteikköjen luonnontilan ja sammallajiston pitkäaikaismuutokset.
Suomen ympäristö 19/2009. 118 s.
Keto-Tokoi, P., Saaristo, L. & Valkeapää, A. 2016. WWF:n metsänhoito-opas – metsänhoitoa sinun ja luonnon ehdoilla.
WWF Suomi. 20 s. https://wwf.fi/mediabank/8468.pdf
Kouki, J. 2013. Nuoret luonnonmetsät metsien hoidon ja suojelun mallina: uusia mahdollisuuksia metsäluonnon suojeluun
talousmetsissä. Luonnon Tutkija 117 (1–2): 4–19.
Raunio, A., Anttila, S., Kokko, A. & Mäkelä, K. 2013. Luontotyyppisuojelun nykytilanne ja kehittämistarpeet – lakisääteiset
turvaamiskeinot. Suomen ympäristö 5/2013.
Rahko, T. 2005. Luku 7.5 Palaneen maan sienet. Julk.: Salo, P., Niemelä, T., Nummela-Salo, U. & Ohenoja, E. (toim.) 2005.
Suomen helttasienten ja tattien ekologia, levinneisyys ja uhanalaisuus. Suomen ympäristökeskus, Helsinki.
Suomen ympäristö 769. Ss. 50–54.
Salo, P., Niemelä, T., Nummela-Salo, U., Ohenoja, E. & Kaipiainen, H. 2005. Luku 3.6. Kalkinvaatija- ja kalkinsuosijalajeja.
Julk.: Salo, P., Niemelä, T., Nummela-Salo, U. & Ohenoja, E. (toim.) 2005. Suomen helttasienten ja tattien ekologia,
levinneisyys ja uhanalaisuus. Suomen ympäristökeskus, Helsinki. Suomen ympäristö 769. Ss. 101–104.
Similä, M. & Junninen, K. (toim.) 2011. Metsien ennallistamisen ja luonnonhoidon opas.
Metsähallituksen luonnonsuojelujulkaisuja. Sarja B 157: 1–191.
Suomen FSC-yhdistys 2011. Suomen FSC-standardi. 67 s. https://fi.fsc.org/download.suomen-fsc-standardi.6.pdf
Svensberg, M. 2013. Kohti riistarikkaita reunoja. Vaihettumisvyöhykkeiden hoito. Suomen riistakeskus. 8 s.
https://riista.fi/wp-content/uploads/2013/03/vaihettumisvyohykkeiden_hoito_maastul.pdf
72
TARKASTELUSSA:
• Mikä olisi ekologisesti kestävä energiapuun korjuun taso metsäekosysteemin kannalta tarkasteltuna? Miten paljon käsittelyalalle
tulisi jättää hakkuutähteitä ja sahakantoja?
Energiapuun korjuu
Tämä tarkastelu keskittyy energiapuun korjuun vaikutuksiin luonnon monimuotoisuuteen, maaperään ja vesistöihin, eikä tässä ole tarkasteltu energiapuun korjuun ja
käytön ilmastovaikutuksia.
Pieniläpimittaisen havulahopuun määrä metsissä on lisääntynyt
Havupuiden latvusmassan korjuuta ei pidetä merkittävänä monimuotoisuusongelmana, koska pieniläpimittaista kuusen ja männyn oksakariketta syntyy oksien luontaisen
kuolemisen ja karsiutumisen vuoksi metsissä vuosittain suuria määriä. Myös metsätalous tuottaa sitä hakkuutähteinä vuosittain hyvin suuria määriä. Pieniläpimittaisen
kuolleen puun vuosittain syntyvä määrä on todennäköisesti huomattavasti lisääntynyt Suomessa viimeisten 50 vuoden aikana puuston tilavuuden kasvun ja hakkuiden
vuoksi.
Ruotsissa on arvioitu, että karikkeen ja pieniläpimittaisen lahopuun vuotuinen tuotanto on todennäköisesti lisääntynyt lähes 80 % 1920-luvulta lähtien sen seurauksena, että puuston tilavuus on kasvanut yli 60 %. Hakkuiden tuottaman hakkuutähteen
osuus on noin 20 % pieniläpimittaisen (< 10 cm) kuolleen puuaineksen ja karikkeen
vuotuisesta kokonaistuotannosta (kuva 23). (Egnell ym. 2006, Berglund 2012)
Ruotsissa hakatun ainespuun määrä ja siitä syntyvän hakkuutähdepuun määrä on lähes
kaksinkertaistunut vuoden 1955 tilanteesta. Suomessa tilanne on hyvin samantapainen, sillä myös Suomen metsien puuston tilavuus on kasvanut voimakkaasti, erityisesti
1970-luvulta lähtien. Oksakarikkeen ja hakkuutähteen kokonaismäärästä korjataan ainakin toistaiseksi vielä melko pieni osa, joten ei ole syytä olettaa, että pieniläpimittaisesta kuusen ja männyn lahopuusta riippuvaiset lajit olisivat uhanalaistumassa. Tätä
asetelmaa havainnollistavat alla olevat analyysitulokset Ruotsin tilanteesta (kuva 23).
Suomen tilanne on hyvin samanlainen, joten johtopäätökset pätevät todennäköisesti
myös Suomen oloissa.
Kuusen latvusmassan korjuu ei aiheuta merkittävää lajien häviämisen
riskiä
Dahlberg ja Stokland (2004) selvittivät 3 600 puulla elävän Ruotsissa uhanalaiseksi
tai silmälläpidettäväksi luokitellun lajin elinympäristövaatimukset. Tutkijat luokittelivat lajit sen mukaan esiintyvätkö lajit järeällä runkopuulla, pieniläpimittaisella runkopuulla vai oksilla. Enemmistö uhanalaisista ja silmälläpidettävistä lajeista esiintyy
järeällä runkopuulla, mutta elinympäristövaatimusten osuudet vaihtelevat lajiryhmittäin (kuva 24).
73
Kuva 23. Pieniläpimittaisen ja järeän kuolleen puun keskimääräinen vuosituotanto hehtaaria
kohden Ruotsin talousmetsissä ja niiden erilaiset ositteet. Pieniläpimittaisen ja järeän puun vuosituotannon eroa kuvaa diagrammien kokoero. Laskelmissa kantojen tilavuudesta on otettu huomioon vain niiden maanpäällinen osa, noin 60 % kantojen kokonaistilavuudesta (Berglund 2012).
Kuva 24. Järeää runkopuuta, pieniläpimittaista runkopuuta ja oksia elinympäristöinään käyttävien
kuolleella puulla elävien uhanalaisten ja silmälläpidettävien lajien osuudet Ruotsissa lajiryhmittäin
esitettynä. Kunkin lajiryhmän uhanalaisten ja silmälläpidettävien lajien lukumäärä suluissa.
(Dahlberg & Stokland 2004).
 Luonnonpoistuma
 Harvennushakkuiden kannot
 Päätehakkuiden kannot
20 %
20 %
60 %
82 %
18 %
 Hakkuutähde
 Luonnonpoistuma,
 esim. kuolevat oksat
Pieniläpimittaisen (< 10 cm)
kuolleen puun vuosituotanto,
noin 2,5 m3
/ha/v
Järeän (≥ 10 cm) kuolleen
puun vuosituotanto,
noin 0,9 m3
/ha/v
Sammalet (28)
Nivelkärsäiset (11)
Kaksisiipiset (50)
Kovakuoriaiset (478)
Sienet (203)
Jäkälät (15)
Pistiäiset (31)
0 20 40 60 80 100
Osuus lajeista %
 Järeät rungot
 Ohuet rungot
 Oksat
74
Jonsell ym. (2008) tutkivat kovakuoriaislajien esiintymistä kuusen, koivun, haavan ja
tammen hakkuutähteissä ensimmäisenä kesänä sekä 3–5 vuotta hakkuun jälkeen (kuva 25). Hakkuutähdenäytteitä kerättiin 60 päätehakkuualalta Etelä-Ruotsista. Eniten
uhanalaisia ja silmälläpidettäviä kovakuoriaislajeja esiintyi haavan hakkuutähteillä.
Myös koivun ja tammen hakkuutähteillä esiintyi useita uhanalaisia ja silmälläpidettäviä lajeja. Kuusen hakkuutähteillä niitä esiintyi selvästi vähiten.
Hakkuualoilta korjattu latvusmassa on pääasiassa kuusen hakkuutähdettä. Ruotsalaisten tutkimusten mukaan pieniläpimittaisella kuusen hakkuutähteellä elää harvoin
uhanalaista ja silmälläpidettävää metsälajistoa. Nämä lajit elävät järeämmällä lahopuulla tai harvinaisemmilla puulajeilla, kuten haavalla ja jalopuilla. (de Jong ym. 2012)
Pieniläpimittaisella kuusilahopuulla elävillä lajeilla on usein laajat elinympäristövaatimukset, ja ne voivat elää eri kokoisella lahopuulla ja useilla eri puulajeilla. Tämä ilmiö
on havaittu kuolleiden puiden sienilajeilla ja jossain määrin myös kuusen lahopuukovakuoriaisilla. Sammalissa ja jäkälissä on hyvin harvoin pieniläpimittaisella kuolleella
kuusipuulla tai kuusen hakkuutähteillä eläviä lajeja. (de Jong ym. 2012)
Dahlbergin ym. (2011) suorittaman mallinnustutkimuksen mukaan kuusen latvusmassan
korjuu voi aiheuttaa 35–45 % suuruisen pieniläpimittaisen lahopuun (FWD) määrän vähenemisen ja yli 20 % suuruisen elinympäristöjen määrän vähenemisen noin 50 %:lle
kuusen pieniläpimittaisella lahopuulla eläville lajeille. Tämä elinympäristöjen väheneminen vaikuttaa kantasieniin ja kovakuoriaisiin enemmän kuin jäkäliin. (Dahlberg ym. 2011)
Metsätalous on kuitenkin lisännyt pieniläpimittaisen kuusilahopuun määrää Ruotsissa
tasaisesti viimeisen sadan vuoden ajan, eikä yksikään uhanalainen metsälaji Ruotsissa ole
ensisijaisesti sidoksissa kuusen hakkuutähteisiin. Siksi tutkijat päättelevät, että nykyinen
tilanne Ruotsissa, jossa korjataan 70 % kuusen pieniläpimittaisesta lahopuusta 50 %:lta
avohakkuualoista, lisää hyvin vähän metsälajien häviämisen riskiä. (Dahlberg ym. 2011)
Juutilainen ym. (2014) vertasivat 8 luonnontilaisen ja 8 hakkuin käsitellyn kuusi- ja
mäntymetsän eri läpimittaisten lahopuukappaleiden sienilajistoa tosiinsa, mukaanlukien kaikkein ohuimmatkin kuolleet oksat. Tutkijat havaitsivat, että myös pieniläpiKuva 25. Kovakuoriaislajien (A) ja uhanalaisten ja silmälläpidettävien kovakuoriaislajien (B) lajimäärä haavan, koivun, tammen ja
kuusen tuoreilla sekä 3–5 vuotta vanhoilla hakkuutähteillä. Näytteet kerättiin 60 hakkuualalta Etelä-Ruotsista. (Jonsell ym. 2008)
 Tuoreet,
 1 kesä
 3-5 vuotta
 vanhat
100
90
80
70
60
50
40
30
20
10
0
Kaikki lajit (A)
 Haapa Koivu Tammi Kuusi
9
8
7
6
5
4
3
2
1
0
Uhanalaiset ja silmälläpidettävät lajit (B)
 Haapa Koivu Tammi Kuusi
Lajien lukumäärä Lajien lukumäärä
75
mittaisen lahopuun sieniyhteisöt ovat erilaisia luonnontilaisissa ja hoidetuissa metsissä, etenkin kuusivaltaisissa metsissä. Niissä myös pieniläpimittaisella lahopuulla
esiintyi enemmän lajeja kuin hakkuin käsitellyissä metsissä.
Hakkuiden vaikutus oli kuitenkin selvästi voimakkaampi järeällä lahopuulla elävälle
lajistoille ja erityisesti kuusivaltaisissa metsissä. Tutkijoiden johtopäätös on, että päähuomio suojelu- ja ennallistamistoimenpiteissä tulee edelleen kohdistaa järeän lahopuun määrän lisäämiseen talousmetsissä. Samanaikaisesti pitää kuitenkin kiinnittää
huomiota riittävän pieniläpimittaisen (FWD) lahopuuston säästämiseen, jotta sitä
hyödyntävien lajien kantoja ei häviä. (Juutilainen ym. 2014)
Lehtipuiden latvusmassan korjuu voi köyhdyttää lahopuulajistoa
Lehtipuiden ja erityisesti vähälukuisten lehtipuiden kuten haavan, raidan ja jalopuiden,
pieniläpimittaisella lahopuulla on selvästi suurempi merkitys uhanalaisille ja silmälläpidettäville metsälajeille kuin pieniläpimittaisella havulahopuilla. Siksi lehtipuulajien
ja erityisesti vähälukuisten lehtipuulajien latvusmassan korjaamista tulisi välttää.
Pieniläpimittaisella lehtilahopuulla elää laaja kirjo sienilajeja, myös useita harvinaisia
tai ainakin harvoin havaittuja lajeja (Nordén ym. 2004, Juutilainen ym. 2011, Juutilainen ym. 2014, Juutilainen 2016)
Pieniläpimittainen lahopuu on tärkeä elinympäristö erityisesti kotelosienille, mutta
myös monille kantasienilajeille. Lahopuun tilavuusyksikköä kohden mitattuna sekä
kotelo- että kantasienilajien lajimäärä oli suurempi pieniläpimittaisella lahopuulla
(Nordén 2004).
Lehtipuiden pieniläpimittaiselta lahopuulta on löydetty useita spesialistilajeja ja myös
uhanalaisia lajeja (Nordén ym. 2004, de Jong & Dahlberg 2017) Kuusen hakkuutähteiltä on kuitenkin harvoin tavattu uhanaisia sienilajeja (Dahlberg ym. 2011).
Energiapuukasat voivat houkutella myös uhanalaisia ja silmälläpidettäviä hyönteisiä
munimaan hakkuutähdekasojen lahopuihin. Niiden munat ja toukat tuhoutuvat haketuksessa ja poltossa, mikäli ne eivät ole ehtineet kuoriutua ennen hakkuutähdekasojen
haketusta tai poiskuljetusta.
Tämä pyydysvaikutus heikentää lehtipuilla elävien hyönteislajien kantoja lisäämällä
kuolleisuutta ja heikentämällä syntyvyyttä. Pyydysvaikutus on havaittu merkitykselliseksi erityisesti jalopuiden hakkuutähteiden korjuussa Ruotsissa. Siksi on tärkeää,
ettei lehtipuiden, etenkään vähälukuisten lehtipuulajien, hakkuutähteitä korjata hakkuualoilta.
Latvusmassan korjuun yhteydessä korjataan myös järeitä kuolleita puita
Latvusmassan korjuuseen liittyvä merkittävä ongelma monimuotoisuuden kannalta on
se, että latvusmassan korjuun yhteydessä korjataan myös järeitä kuolleita runkopuita,
jotka ovat tärkeitä elinympäristöjä uhanalaisille ja silmälläpidettäville lahopuulajeille.
Tämä bycatch-ongelmana tunnettu ilmiö on tunnistettu sekä Suomessa että Ruotsissa.
Rudolphi ja Gustafsson (2005) havaitsivat 23 avohakkuualan energiapuunkorjuuta
koskevassa tutkimuksessaan että 36 % yli 10 cm:n paksuista maapuista, jotka oli jätetty hakkuutähdekasojen ulkopuolelle, korjattiin latvusmassan korjuun yhteydessä (kuva
26). Korjatuista maapuista lähes 70 % oli melko ohuita, 10–15 cm paksuja ja 20 % oli yli
76
20 cm paksuja. Useimmat maapuista olivat hakkuun yhteydessä syntyneitä. Avohakkuualoilla oli keskimäärin vain 6 sellaista yli 15 cm:n paksua maapuuta hehtaarilla,
jotka olivat olemassa jo ennen hakkuuta. Niistä energiapuun korjuussa korjattiin pois
keskimäärin yksi hehtaaria kohden. (Rudolphi ja Gustafsson 2005)
Toiset tutkimukset ovat osoittaneet, että järeän maapuun määrä on 24–27 % alhaisempi niillä avohakkuualoilla, joilta latvusmassaa on kerätty energiapuuksi (kuva 26)
(Gustafsson 2004, Andersson 2005).
Toinen energiapuun korjuuseen liittyvä ongelma on lisääntynyt ajokertojen määrä.
Latvusmassan korjuu lisää yhden ajokerran metsätraktorilla, mikä voi lisätä lahopuun
murskaantumisesta ja hautautumisesta aiheutuvaa lahopuun hävikkiä.
Kuolleita puita voi säästää siirtämällä niitä korjuussa
De Jong ym. (2015) tutkivat mahdollisuutta siirtää lahopuita energiapuun korjuun
yhteydessä, ennen maanmuokkausta, turvallisempiin paikkoihin, joissa ne säilyisivät
paremmin. Tällaisia paikkoja ovat esimerkiksi säästöpuuryhmät, tekopökkelöryhmät,
luontokohteet ja louhikot.
Tutkimuksessa todettiin, että koneenkuljettajien ei ole aina helppo päätellä, mitkä rungot tulisi korjata ja mitkä tulisi jättää luonnonhoitosyistä. Korjuuketjuissa on useita eri
urakoitsijoita, eikä tieto suunnitelluista luonnonhoitotoimenpiteistä välity aina riittävässä määrin korjuuketjun eri vaiheiden toteuttajille. Koneenkuljettajien osaamisella
ja kiinnostuksella on suuri merkitys hakkuualalle luonnonhoidollisista syistä jätettyjen
lahopuiden säilymisen kannalta.
Kokeilun lopputuloksena todettiin, että tutkijoiden osoittamien maapuiden siirtely sopiviin paikkoihin oli kuljettajista melko helppoa. Kun puita piti siirrellä aurinkoisiin
ja kuiviin paikkoihin, oli aina sopivia paikkoja tarjolla. Joskus säästettävät puut tai
maapuiden suuri koko olivat esteenä siirtelylle. (de Jong ym. 2015)
Kuva 26. Latvusmassan korjuun aiheuttama kuolleiden puiden ja säästöpuiden määrän väheneminen kahden ruotsalaisen
tutkimuksen mukaan. Pylväsdiagrammissa A kuvataan tilavuuden tai lukumäärän suhteellinen muutos latvusmassan korjuun
jälkeen 23 avohakkualalla verrattuna tilanteeseen ennen korjuuta (Rudolphi & Gustafsson 2005). Pylväsdiagrammissa B kuvataan
suhteellinen ero 55 latvusmassan korjuukohteen ja 52 pelkän ainespuun korjuukohteen välillä (Gustafsson 2004).
0
-10
-20
-30
-40
(A) Ennen vs. jälkeen latvusmassan korjuun (n=23)
Maapuut Tekopökkelöt Kuolleet pysty- Elävät säästöm3
/ha kpl/ha puut kpl/ha puut kpl/ha
Suhteellinen
muutos %
0
-10
-20
-30
-40
-50
(B) Latvusmassa korjattu (n=55) vs.
latvusmassaa ei korjattu (n=52)
Maapuut Tekopökkelöt Kuolleet pysty- Elävät säästöm3
/ha kpl/ha puut kpl/ha puut kpl/ha
Suhteellinen
ero %
77
Lahopuiden sijoittelu kosteisiin paikkoihin tulee tehdä varovasti, koska se voi johtaa
urapainumiin. Koska puomin pituus on kahdeksan metriä, sekin on kuitenkin joskus
mahdollista. Joissakin tapauksissa ehdotettiin koko hakkuutähdekasan säästämistä,
jos se sisälsi järeitä männyn latvakappaleita ja paljon lehtipuiden hakkuutähdettä. (de
Jong ym. 2015)
Tutkitut avohakkuut olivat 3–10 ha:n kokoisia, ja lahopuiden siirtelyyn ehdotusten
mukaisesti kului 30–60 minuuttia enemmän aikaa energiapuun korjuussa. Tämä tarkoitti noin 3 %:n lisäystä korjuuseen käytettyyn aikaan. Toisaalta lahopuiden siirtely
nopeuttaa ja helpottaa maanmuokkausta, kun maapuita ei tarvitse kiertää ja viljeltävä
pinta-ala kasvaa hieman. (de Jong ym. 2015)
Koneenkuljettajien mielestä kyseiset toimenpiteet ovat täysin mahdollisia suorittaa ilman ennakkoinventointia. Toimintaa voi tehostaa paremmalla yhteistyöllä korjuuketjun aiempien vaiheiden toteuttajien kanssa. (de Jong ym. 2015) Vastaavaa lahopuiden
siirtelyä turvaan maanmuokkaukselta olisi epäilemättä mahdollista suorittaa myös
ainespuun korjuussa metsäajon yhteydessä.
Ravinteiden ja orgaanisen aineen hävikki on latvusmassan korjuun
merkittävin ongelma
Latvusmassan korjuuta tulee tarkastella ennen kaikkea ravinnetalouden, kasvupaikan
viljavuuden säilymisen ja metsämaan happamoitumisen näkökulmasta. Laajassa ruotsalaisessa asiantuntija-arviossa (de Jong ym. 2017) latvusmassan korjuun haitallisimpana ympäristövaikutuksena pidettiin metsämaan happamoitumista.
Hakkuutähteiden mukana metsästä poistuu typpeä 200–400 kg/ha. Tämä poistuva
määrä vastaa noin kahden typpilannoituskerran typpimäärää, 150 kg/ha/kerta.
Pitkäaikaiset kokeet Ruotsissa, Suomessa ja Norjassa ovat osoittaneet, että kokopuukorjuu (maanpäälliset osat) lisää ravinteiden hävikkiä kaksin- tai kolminkertaiseksi
pelkän runkopuun korjuuseen verrattuna. Näin tapahtuu myös typen ja fosforin osalta,
jotka rajoittavat puuston kasvua eniten pohjoisissa metsissä.
Kokopuukorjuu voi aiheuttaa myös maaperän happamoitumista, sillä latvusmassan
korjuu lisää emäskationien hävikkiä kasvupaikalta. Puuston kasvuun sitoutuneet
emäskationit eivät palaudu kasvupaikalle, vaan ne kuljetetaan pysyvästi pois hakkuutähteiden mukana. Mineraalien rapautuminen tuottaa emäskationeja metsämaahan,
mutta jos menovirrat kasvavat pitkäkestoisesti suuremmiksi kuin tulovirrat, emäskationien varasto maaperässä pienenee ja maaperä happamoituu.
Ruotsissa tehdyt mallinnustutkimukset ovat osoittaneet, että laskeuma ja rapautuminen eivät riitä korvaamaan kokopuukorjuun aiheuttamaa emäskationien hävikkiä
suurissa osissa Ruotsia pitkällä aikavälillä (Sverdrup & Rosen 1998, Akselsson ym.
2007) Samantapaisia johtopäätöksiä on tehty myös suomalaisissa mallinnustutkimuksissa (Joki-Heiskala ym. 2003, Aherne ym. 2008, Aherne ym. 2012, Palviainen
& Finér 2012).
Akselssonin (2007) mukaan tulokset osoittavat, että kokopuukorjuu aiheuttaa typen
ja emäskationien nettohävikkiä suurissa osissa Ruotsia, mikä tarkoittaa, ettei metsätalous ole kestävää, ellei käytetä ravinnehävikkiä korvaavaa lannoitusta. Kokopuukorjuun aiheuttaman ravinteiden nettohävikin estäminen edellyttää korvaavaa
lannoituista emäskationeilla lähes koko maassa, kun korvaavaa typpilannoitusta taas
78
tarvitaan pääasiassa vain Ruotsin pohjoispuoliskossa. Ainetaselaskelmien tulokset
ovat kuitenkin herkkiä rapautumisnopeuden arvioissa oleville epävarmuuksille.
Lammin LTER-tutkimusalueella tehdyn alueellisen mallinnuslaskelman perusteella
laskeuman ja rapautumisen tuottamat emäskationit riittävät korvaamaan myös kokopuukorjuun aiheuttaman ravinnehävikin. Tosin myös tämä tutkimus ennusti huomattavaa ravinnehävikkien kasvua ja typen saatavuuden aiheuttamia kasvun rajoituksia.
(Joki-Heiskala ym. 2003)
Aherne ym. (2008) toteavat mallinnustutkimuksensa ennusteen perusteella, että laajamittainen siirtyminen kokopuukorjuuseen johtaa maaperän ja vesistöjen happamoitumiskehitykseen pitkällä aikavälillä. Nykyinen runkopuun korjuukäytäntö on lähellä
suurinta kestävää korjuun tasoa nykyisellä ilmaperäisellä kuormituksella.
Toisen mallinnustutkimuksensa tulosten perusteella Aherne ym. (2012) toteavat, että
vain runkopuun sekä runko- ja oksapuun korjuun ennustettiin olevan kestävää, eikä
se ehdyttänyt maan emäskationien varastoa. Kokopuukorjuu, jossa korjattaan myös
neulaset, lehdet, kannot ja juuret, kuitenkin kaksinkertaistaa poistettavan biomassan,
kolminkertaistaa emäskationien hävikin ja nelinkertaistaa typen hävikin metsästä.
Mikäli kokopuukorjuuta käytetään, kestävä puuntuotanto edellyttää sen aiheuttamien
ravinnemenetysten kompensoimista lannoittamalla typellä ja kaliumilla, vaikka ilmaston lämpenemisen aiheuttama rapautumisen nopeutuminen vaikuttaakin positiivisesti
emäskationien tulovirtaan metsämaassa.
Kantojen korjuu ei heikennä merkittävästi metsämaan ravinnetaloutta
Kantojen korjuu kohdistuu pääasiassa kuusen kantoihin. Kannonnostokohteet ovat
tyypillisesti runsaspuustoisten ja viljavien kuusivaltaisten metsien avohakkuualoja,
joilta on korjattu myös latvusmassaa. Pinnallisen juuristonsa vuoksi kuusen kantoja
on helpompi nostaa kuin männyn.
Kuva 27. Kuusentaimien keskipituuden kehitys 20 vuoden ajanjaksolla päätehakkuun jälkeen.
Katkoviiva kuvaa pituuskehitystä kohteella, jolta latvusmassa korjattiin, yhtenäinen viiva kohteella, jolle latvusmassa jätettiin (Egnell 2011).
300
250
200
150
100
50
0
Vuotta
Keskipituus, cm
0 5 10 15 20 25
 Kontrolli
 Latvusmassan korjuu
79
Kokopuukorjuuna toteutettu harvennushakkuu alentaa puuntuotosta kuusikoissa
ja männiköissä
Tietämys kokopuukorjuun pitkäaikaisvaikutuksista
puuntuotokseen perustuu suurelta osin pitkäkestoisiin pohjoismaisiin kenttäkokeisiin, jotka perustettiin 1970- ja 1980-luvuilla. Uusimpien tutkimusten
data kattaa yli 20 vuoden seurantatulokset. Niiden
tulosten mukaan harvennushakkuissa kokopuukorjuu alentaa tilavuuden tai pohjapinta-alan kasvua
4–8 % männyllä ja 8–13 % kuusella pelkän runkopuun korjuuseen verrattuna (Helmisaari et al. 2011,
Tveite & Hanssen 2013).
Molempien tutkimusartikkelien mukaan tulokset
osoittavat kokopuukorjuulla olevan merkittäviä pitkäaikaisvaikutuksia ravinteiden saatavuuteen Pohjoismaiden olosuhteissa. Mikäli lannoitusta käytetään
korvaamaan ravinnehävikki, kasvun alenemista ei
tapahdu (Helmisaari et al. 2011). Neulasten jättäminen kasvupaikalle on edullista sekä maaperän orgaanisen aineksen muodostumisen että ravinteiden
palautumisen kannalta.
Latvusmassan korjuu avohakkuulta
alentaa puuntuotosta kuusikoissa, mutta
ei männiköissä
Päätehakkuissa latvusmassan korjuussa poistetaan
metsästä suuria määriä biomassaa ja ravinteita. Uuden kasvavan puusukupolven ravinteiden tarve on
kuitenkin pieni parin ensimmäisen vuosikymmenen
ajan. Siksi mahdolliset muutokset puiden kasvussa
eivät mahdollisesti tule esille ensimmäisenä päätehakkuun jälkeisenä vuosikymmenenä.
Egnell (2011), kuitenkin havaitsi tutkimuksessaan, että kokopuukorjuuna toteutettu päätehakkuu (latvusmassan korjuu) ruotsalaisessa kuusikossa aiheutti
merkittävän, mutta väliaikaisen kasvun alenemisen
verrattuna pelkän runkopuun korjuuseen 8–12 vuotta päätehakkuun jälkeen (kuva 27). Sama vaikutus
havaittiin myös verrattuna runko-, latva- ja oksapuun
korjuuseen ilman neulasia. Syyksi esitettiin typen lisääntynyt hävikki kokopuukorjuun seurauksena.
Männiköissä kokopuukorjuuna toteutetun päätehakkuun ei ole havaittu heikentävän seuraavan sukupolven puuston kasvua ruotsalaisissa eikä suomalaisissa tutkimuksissa.
Kansainvälisten kokopuukorjuututkimusten katsausartikkelissa Wall (2012) arvioi, että kokopuukorjuuna
toteutetuissa avohakkuissa negatiivisten vaikutusten
ilmenemisen todennäköisyys keskeisiin kasvupaikan
viljavuustekijöihin on 31–39 % ja niiden esiintyessä
keskimääräinen aleneminen on 13–60 %.
Pohjoismaisissa puuntuotostutkimuksisssa kokopuukorjuun negatiivinen vaikutus kasvuun on ollut
suurempi harvennushakkuissa kuin päätehakkuissa.
Tämä johtuu todennäköisesti siitä, että kasvatusvaiheessa puiden typen tarve on suurimmillaan puuston suuremman tilavuuden ja nopean kasvun vuoksi.
Kasvun alenemisen harvennus- ja päätehakkuissa
on arvioitu olevan ohimenevää, typen saatavuuden
heikkenemisestä johtuvaa, eikä sen ole arvioitu aiheuttavan kasvupaikan viljavuuden pysyvää heikentymistä.
Kokopuukorjuun kasvua alentavat vaikutukset ovat
olleet voimakkaampia kuusikoissa kuin männiköissä.
Tämä johtuu todennäköisesti siitä, että kuusikoista
poistuu latvusmassan mukana enemmän ravinteita
ja kuusikoiden ravinnetarve on suurempi kuin männiköiden. On huomionarvoista, että kasvun aleneminen vähentää myös hiilen sitoutumista puuston
kasvuun eli heikentää sen toimimista hiilinieluna.
Ravinnehävikkiä voidaan vähentää jättämällä osa
ravinnepitoisimmasta hienojakoisesta oksa- ja neulasmassasta kasvupaikalle. Hakkuutähteiden kuivattamista avohakkuuualalla neulasten varistamiseksi on suositeltu sekä Suomessa että Ruotsissa
ravinnehävikin vähentämiseksi. Ravinnemenetyksiä
voidaan korvata typpilannoituksella typen osalta
ja tuhkalannoituksella kivennäisravinteiden osalta.
Kalkituksella voidaan torjua maaperän happamoitumista.
Kalkituksen ja tuhkalannoituksen mielekkyys kivennäismailla voidaan kuitenkin kyseenalaistaa
tutkimustulosten perusteella. Kalkituksen on usein
havaittu aiheuttavan puuston kasvun heikkenemistä kivennäismailla. Tuhkalannoitus kivennäismailla
ei ole lisännyt puuston kasvua tai on jopa heikentänyt sitä. (Wall 2012) Lannoitus ei myöskään korvaa
menetettyä orgaanisen aineksen määrää maaperässä, mikä on yksi tärkeä viljavuustekijä metsämaassa.
Skogsstyrelsen suosittelee latvusmassan korjuukohteille tuhkalannoitusta. Käytännössä sitä tehdään
vain 5–10 %:lla korjuukohteista. Skogsstyrelsen suosittelee myös latvusmassan korjuuta typpilannoitetuista metsiköistä avohakkuun jälkeen typpihuuhtouman vähentämiseksi.
80
Kantojen korjuu lisääntyi Suomessa voimakkaasti 2000-luvun alkuvuosista lähtien. Korjuumäärät ovat kuitenkin vähentyneet nopeasti viime vuosina. Vuonna 2014
kantopuuta ostettiin 287 000 m3
, vuonna 2015 vain 142 000 m3
 ja vuonna 2016 enää
noin 70 000 m3
. Ruotsissa kantojen korjuu lisääntyi vuoden 2005 Gudrun-myrskyn
jälkeen, mutta on nyt käytännössä loppunut kokonaan. Suurin syy tähän kehitykseen
on kantoihin jäävä maa-aines ja kivet, jotka aiheuttavat ongelmia polttolaitoksilla, sekä
muiden kilpailevien polttoaineiden saatavuus ja hinta.
Kannot sisältävät melko vähän ravinteita, kutakuinkin saman verran kuin runkopuu.
Ohuempien juurten ravinnepitoisuudet vastaavat suurin piirtein oksien ravinnepitoisuuksia. Hienojuuret ovat ravinnepitoisimpia. Kantojen korjuun ravinnehävikki
riippuu eniten siitä, paljonko kantojen mukana maasta lähtee myös hienojuuria.
Tutkimusten perusteella näyttää siltä että kantojen korjuulla ei ole merkittävää vaikutusta metsämaan ravinnetasapainoon korjuun jälkeen (de Jong 2012, Persson ym.
2017).
Kantojen korjuu voi lisätä ravinteiden ja kiintoaineksen huuhtoutumista
vesistöihin
Kantojen korjuu aiheuttaa merkittävää maaperähäiriötä ja kivennäismaan paljastumista, mikä voi johtaa lisääntyneeseen ravinteiden ja kiintoaineen huuhtoutumiseen
vesistöihin. Tosin kantojenkorjuualoilta on yleensä aina korjattu myös latvusmassa,
mikä vähentää ravinteiden huuhtoutumista.
Strandströmin (2006) mukaan kantojen korjuun seurauksena paljastuu kivennäismaata 65–90 %:lla hakkuualan pinta-alasta, kun mätästyksessä sitä paljastuu vain
20–30 %. Siksi kantojen korjuu aiheuttaa paljon suuremman häiriön pintakasvillisuuteen ja maan pintaan kuin pelkkä maanmuokkaus.
Etelä-Ruotsissa tehdyssä tutkimuksessa on havaittu nitraattitypen huuhtouman kasvaminen kantojen korjuun seurauksena. Kantojen noston ei havaittu ruotsalaisessa tutkimuksessa lisäävän metyylielohopean huuhtoutumista vesistöön. (Persson ym. 2017)
Kantojen korjuun vaikutuksia ja sille asetettuja rajoituksia tuleekin tarkastella ennen
kaikkea monimuotoisuuden turvaamisen ja vesiensuojelun kannalta.
Kantojen korjuun merkittävin haitta on järeän lahopuun määrän väheneminen
Kannot muodostavat noin 80 % talousmetsien järeän (läpimitaltaan yli 10 cm) lahopuun keskimääräisestä vuosituotannosta (Berglund 2012). Koska kannot muodostavat
talousmetsissä näin suuren osan lahopuuresurssista, on odotettavissa että niillä on
suuri merkitys monien metsälajien selviytymiselle talousmetsämaisemassa.
Kaikki järeän lahopuun määrää vähentävät toimet ovat potentiaalisesti hyvin haitallisia siitä riippuvaisille lajeille, koska ne ovat ainespuun korjuun vuoksi jo menettäneet
huomattavan suuren osan elinympäristöistään.
Kantojen korjuu paljastaa kivennäismaata noin kolme kertaa enemmän kuin pelkkä
mätästys. Korjuu aiheuttaa laaja-alaista mustikan maavarsien ja juuristojen vaurioitumista, mikä hidastaa mustikanvarvustojen elpymistä avohakkuun jälkeen. Mustikka
on metsien avainlaji, joka tarjoaa ravintoa ja elinympäristöjä suurelle joukolle lintuja,
nisäkkäitä, hyönteisiä ja sieniä.
81
Kuusen kannoilla elää hyvin monipuolinen eliölajisto, mutta melko
vähän uhanalaisia lajeja
Ruotsissa tehdyssä laajassa tutkimuskokonaisuudessa selvitettiin, minkälaisia lajeja elää
kuusen kannoilla. Nostettujen kuusen kantojen biomassasta noin 30 % on kantopuuta ja
70 % paksujuuria. Kuusen kantojen lajisto osoittautui yllättävän runsaaksi, mutta uhanalaisia ja silmälläpidettäviä lajeja niillä esiintyi aika vähän. (Persson ym. 2017)
DNA-sekvenssien perusteella kuusen kannoista löydettiin 1 355 taksonomista yksikköä
(lajia) sieniä. Vertailun vuoksi samalla menetelmällä tutkittiin myös maapuita, joista
löytyi 1 500 taksonomista yksikköä. Sienien lajirikkaus oli kannoissa lähes yhtä suuri kuin maapuissa. Uhanalaisten ja silmälläpidettävien lajien havainnoista kuitenkin
97 % tehtiin maapuista. (Persson ym. 2017)
Kannoissa ja järeissä maapuissa elää suurelta osin samaa sienilajistoa, mutta maapuissa esiintyy lisäksi joukko pidemmälle erikoistuneita sienilajeja, mukaan lukien uhanalaisia ja silmälläpidettäviä lajeja (de Jong & Dahlberg 2017).
Kuusen kannoista tavattiin vajaa 500 kovakuoriaislajia, joista 276 oli puusta riippuvaisia lajeja. Tuo 276 lajia on noin puolet kuusen puuaineksella elävistä kovakuoriaislajeista Ruotsissa. Kuusen kannoilta löydettyjen lajien joukossa oli 20 puista riippuvaista
uhanalaista tai silmälläpidettävää lajia. Valtaosa noista lajeista (17) oli silmälläpidettäviksi luokiteltuja (taulukko 5). (Persson ym. 2017)
Yhdessä tutkimuksessa verrattiin kuusen kannon maanpäällisissä ja maanalaisissa
osissa elävää kovakuoriaislajistoa. Maanpäällisistä kannon osista löydettiin 57 kovakuoriaislajia ja maanalaisista paksujuurista 27 lajia. Kaikkiaan 60 löydetystä lajista
kymmenen havaittiin pelkästään kannon maanalaisista osista. (Persson ym. 2017)
Eri puulajien kantojen kovakuoriaislajistoa vertailevassa tutkimuksessa havaittiin, että kuusen, männyn, koivun ja haavan kannoissa esiintyi kaikissa suurin piirtein yhtä
monta kovakuoriaislajia. Männyn ja kuusen kantojen lajisto oli keskenään enemmän
samanlaltaista kuin koivun ja haavan kantojen lajisto. (Persson ym. 2017)
Lisäksi kuusen kannoilta löydettiin toisissa tutkimuksissa 273 muihin lajiryhmiin kuuluvaa selkärangatonta eläinlajia, mm. änkyrimatoja, juoksujalkaisia, hyppyhäntäisiä ja
punkkeja. Kuusen kannoilta tavattiin myös 93 jäkälälajia ja 35 sammallajia. Yhteensä
tutkimuksissa havaittiin kuusen kannoilta noin 2 200 lajia. Koska monia lajiryhmiä,
kuten sääskiä, kärpäsiä ja pistiäisiä, ei tutkittu, tutkijat arvioivat todellisen lajimäärän
korkeammaksi, noin 2 500 lajiksi. (Persson ym. 2017)
Taulukko 5. Kuusen kannoilta Ruotsissa tavattujen kovakuoriaislajien lukumäärät Ruotsissa
uhanalaisuusluokittain (Persson ym. 2017).
Puulla elävät lajit Muut lajit Yhteensä
Elinvoimaiset (LC) 256 213 469
Silmälläpidettävät (NT) 17 1 18
Vaarantuneet (VU) 3 1 4
Yhteensä 276 215 491
82
Eniten sienilajeja tavattiin 11–20 vuotta vanhoissa kannoissa, eniten eläinlajeja noin
10 vuotta vanhoissa kannoissa, eniten jäkälälajeja 12–20 vuotta vanhoissa kannoissa ja
eniten sammallajeja 16–18 vuotta vanhoissa kannoissa. (Persson ym. 2017)
Hämäläinen (2016) toteaa Lieksan FIRE-tutkimuksen koemetsiköissä tekemänsä tutkimuksen perusteella, että männyn kannoilta löytyi runsaasti jäkälälajeja, 83 lajia. Niiden joukossa oli myös uhanalaisia sekä lahopuuhun erikoistuneita lajeja. Laajamittainen kantojen korjuu voi siis olla haitallista jäkälälajistolle, etenkin jos lahopuun määrä
metsissä on muutoin pieni. Hakkuutähteillä, kuten latvuksissa ja oksissa, esiintyi 59
jäkälälajia, ja ne olivat elinympäristövaatimuksiltaan väljiä generalistilajeja. Tutkija
päätteleekin, ettei latvusmassan korjuulla ole todennäköisesti huomattavaa vaikutusta
jäkälälajistoon. (Hämäläinen 2016)
Kannoilla elävät sienet, jäkälät ja sammalet ovat muutamia harvoja poikkeuksia lukuun ottamatta yleisiä lajeja. Kannoilla elävissä kovakuoriaisissa on sen sijaan myös
uhanalaisia ja silmälläpidettäviä lajeja, erityisesti lehtipuiden kannoilla.
Yksikään laji ei kuitenkaan ole erikoistunut elämään pelkästään sahakannoilla. Kantojen noston vaikutukset lajiin riippuvatkin paljolti siitä, kuinka paljon muun tyyppistä
lahopuuta lajille on tarjolla maisematasolla.
Paisteisten häiriöympäristöjen lahopuulla elävät lajit ovat yleensä leviämiskyvyltään
hyviä, joten kannonnoston vaikutuksia lajistoon tulee tarkastella yhtä metsikköä laajemmalla maisematasolla. Lukuisat lahopuukovakuoriaislajit suosivat kuivaa ja paisteisessa pienilmastossa olevaa kantopuuta, kun taas kosteassa kasvupaikassa olevaa
kantopuuta ei suosi yksikään kovakuoriaislaji.
Kantojen korjuu lisää paisteisen järeän lahopuun spesialistilajien
häviämisriskiä
Work ym. (2016) tutkivat kannoilla esiintyviä lahopuukovakuoriaisten lajimääriä ja
yksilömääriä 20 avohakkuualalla Pohjois-Ruotsissa, joista puolella kannot oli korjattu,
puolella ei. Kannoista havaittiin 253 lahopuukovakuoriaislajia, joista 19 oli uhanalaisia
tai silmälläpidettäviä Ruotsissa.
Tulosten perusteella tutkijat laativat lajikertymäkäyrän, jonka avulla voidaan arvioida kantojen noston voimakkuuden vaikutusta lajimäärään metsikkötasolla (kuva 28).
Kun kannoista korjataan 50 %, metsikkötason lajimäärä pienenee 10 %. Kun kannoista
korjataan 75 %, lajimäärä pienenee 26 %, ja kun kannoista korjataan 85 %, lajimäärä
pienenee 38 %. (Work ym. 2016)
Kantojen merkitystä jäkälälajeille tutkittiin yhdessä metsämaisemassa Östergötlandissa ja toisessa Taalainmaalla. Molemmilla metsämaisemilla oli pitkä metsätaloushistoria. Tutkituista 20:sta jäkälälajista 11:llä oli yli puolet populaatioista kannoilla ja neljän
lajin kaikki populaatiot olivat kannoilla. Metsätaloushistorialtaan selvästi lyhyemmällä metsäalueella Hälsinglandissa taas todettiin, ettei kannoilla ollut suurta merkitystä
yhdellekään tutkituista 15 jäkälälajista. (Jonsell ym. 2017)
Tässä tutkimuksessa selvitettiin myös kantojen ja hakkuutähteiden merkitystä sienilajien populaatioille. Sienilajeista 15 %:lla yli puolet populaatioista oli kannoilla.
Kannoilla ja latvusmassalla oli suunnilleen yhtä suuri merkitys sienilajeille. Samassa
tutkimuksessa todettiin, että tutkituista 39 kovakuoriaislajista 26 %:lla oli yli puolet
populaatioista kannoilla. Kahden lajin kaikki populaatiot olivat kannoilla, mitä tutkijat
83
pitivät yliarviona. Samoille lajeille, joilla suuri osuus populaatioista oli kannoissa, myös
latvusmassalla oli tärkeä merkitys. Yhdeksällä lajilla 39:stä 46–95 % populaatioista oli
energiapuussa. (Jonsell ym. 2017)
Nämä lajit ovat häiriömetsiin sopeutuneita lajeja, jotka ovat erikoistuneet käyttämään
paisteisessa ympäristössä olevaa kuollutta puuta. Nykyisessä metsätalousmaisemassa
avohakkuualojen lahopuu on niiden tärkein tarjolla oleva elinympäristö ja energiapuun korjuulla on siksi suuri vaikutus näihin lajeihin. (Jonsell ym. 2017)
Johansson ym. (2016) tutkivat metapopulaatiomallin avulla, miten latvusmassa ja
kantojen korjuun erilaiset voimakkuudet vaikuttavat ominaisuuksiltaan erilaisiin teoreettisiin lajeihin pitkällä 200 vuoden aikajänteellä. Mallinnuksen kohteena oli ruotsalainen metsämaisema, joka oli laajudeltaan 11 km x 11 km.
Lajien ominaisuudet vaihtelivat elinympäristöön spesialisoitumisen asteen suhteen
sekä leviämiskyvyn ja yleisyyden suhteen. Generalistilajit kykenevät hyödyntämään
minkälaista kuollutta puuta vain kaikissa metsän kehitysvaiheissa. Spesialistilajit
kykenevät elämään vain järeällä kuolleella puulla paisteisessa ympäristössä ja ovat
siten esiintymiseltään rajoittuneita alle 17-vuotiaisiin metsiin. Yleiset lajit esiintyvät
80 %:lla niille soveltuvista metsiköistä ja harvinaiset 20 %:lla niille soveltuvista metsiköistä ennen energiapuun korjuun aloittamista. (Johansson ym. 2016)
Energiapuun korjuun vaikutuksia kuolleen puun määriin simuloitiin viidellä eri tasolla:
energiapuuta korjataan 10 %:lla, 30 %:lla, 50 %:lla, 70 %:lla ja 90 %:lla avohakkuualoista.
Korjuussa poistetaan 80 % hakkuutähteistä ja kannoista. Latvusmassan korjuun sekä latvusmassan ja kantojen korjuun vaikutuksia simuloitiin erikseen. (Johansson ym. 2016)
Kuva 28. Lajikertymäkäyrä, joka kuvaa kuinka avohakkuualan (6 ha) lahopuulla elävä lajisto muuttuu
erilaisilla kantojen korjuun voimakkuuksilla. Kun kannoista korjataan 75 %, noin 25 % niillä elävistä
lajeista häviää hakkuualalta. Kun kantoja korjataan tätä enemmän, häviävien lajien määrä kasvaa
jyrkästi. Vihreä vyöhyke kuvaa käyrän 95-prosenttista luotettavuusaluetta. (Work ym. 2016)
Kantojen tilavuus m3
/ha
Lajien lukumäärä
0 10 20 30 40 50
50 % lajeista häviää
25 % lajeista häviää
10 % lajeista häviää
400
300
200
100
0
84
Simuloinnin tuloksissa harvinaiset lajit taantuivat voimakkaammin kuin yleiset lajit
korjuun kattavuuden kasvaessa. Pelkän latvusmassan korjuu vaikutti vähemmän spesialistilajeihin (paisteinen järeä lahopuu) kuin generalistilajeihin. Spesialistilajit taantuivat kuitenkin enemmän kuin generalistit, kun myös kantoja korjattiin. (kuva 29)
(Johansson ym. 2016)
Harvinaisilla spesialistilajeilla oli häviämisriski jo matalimmalla kantojen korjuun
kattavuuden tasolla (10 % avohakkuualoista) ja 30 %:n kantojen korjuun tasolla häviämisriskit olivat korkeita. Häviämisriskin suuruus oli 77–94 % sattumanvaraisella
korjuulla ja 23–68 %, kun kaikki energiapuun korjuu oli keskitetty 50 %:n osuuteen
maisemasta. Sen sijaan generalistilajien häviämisen riski oli melko alhainen (<5 %),
kun energiapuuta korjattiin 50 %:lta avohakkuualoista. Yleisistä lajeista vain spesialistilajeilla oli minkäänlainen häviämisen riski ja sekin vain, kun energiapuun korjuun
kattavuus maisematasolla oli korkea, yli 50 % avohakkuualoista. (Johansson ym. 2016)
Lahopuusta riippuvaisten lajien populaatiot pienenivät energiapuun korjuun kattavuuden suurentuessa. Populatioiden pieneneminen oli epälineaarista. Populaatiot pienenivät nopeammin kuin korjatun lahopuun määrä kasvoi, ja tämä ero suureni korjuun
kattavuuden lisääntyessä. Syy tähän ei ole pelkästään se, että pienempi elinympäristöjen määrä johtaa pienempiin populaatioihin, joilla on suurempi häviämisriksi, vaan
myös elinympäristöjen kytkeytyvyyden heikkenemisellä. Sen seurauksena alentuneella
asuttamisnopeudella on merkitystä. (Johansson ym. 2016)
Kantojen ja latvusmassan korjuun keskittäminen kokonaan 50 %:n alalle maisemasta
vaikutti positiivisesti kuuteen lajiin kahdeksasta vähentäen niiden häviämisen riskiä.
Positiivinen vaikutus oli suurin harvinaisille lajeille, erityisesti niille, joilla on huono
leviämiskyky. Populaatioiden taantumisessa ja uuden tasapainon löytymisessä on suuri aikaviive, etenkin harvinaisilla lajeilla, ja siksi elinympäristön määrän pienenemisen
vaikutusten täyteen realisoitumiseen kuluu pitkä aika. (Johansson ym. 2016)
Kuva 29. Generalistilajeille ja järeää paisteista lahopuuta vaativille spesialistilajeille elinympäristöksi soveltuvan kuolleen puun määrän
kehitys (A) metsikkötasolla ja (B) maisematasolla energiapuun eri korjuutavoilla ja korjuun voimakkuuksilla (Johansson ym. 2016).
Generalistit
Spesialistit
Ei energiapuun
korjuuta
Vain latvusmassan
korjuuta
Latvusmassan
ja kantojen
korjuuta
Metsikön ikä v
0 20 40 60 80
1.0
0.8
0.6
0.4
0.2
0.0
Elinympäristöiksi soveltuvien kuolleiden
puiden määrästä jäljellä oleva osuus
Korjuun voimakkuus
0 0.2 0.4 0.6 0.8 1.0
Kuva A Kuva B
Elinympäristöiksi soveltuvien
kuolleiden puiden tilavuus m3
/ha
140
100
60
20
8
4
0
85
Tutkijoiden johtopäätös mallinnuksen tuloksista on, että energiapuun korjuulla on todennäköisesti haitallisia vaikutuksia monimuotoisuuteen. Ne ovat voimakkaimpia silloin, kun kantoja korjataan laajamittaisesti koko metsämaiseman alueella. Jo alhainen
kantojen korjuun voimakkuus maisematasolla voi johtaa harvinaisten järeälle paisteiselle lahopuulle erikoistuneiden spesialistilajien uhanalaistumiseen. Latvusmassan
korjuulla on todennäköisesti vähemmän vaikutusta, koska harvat lajit ovat erikoistuneet pieniläpimittaiseen lahopuuhun. (Johansson ym. 2016)
Mallinnustutkimuksen tulosta on tulkittu siten, että latvusmassan korjaamisella 50 %:lla
kuusivaltaisen metsämaiseman pinta-alasta ja kantojen korjaamisella 10–20 %:lla pinta-alasta ei olisi merkittäviä vaikutuksia metsäluonnon monimuotoisuuteen yleensä ja
huomattava vaikutus vain harvoihin lajeihin. (de Jong & Dahlberg 2017).
Vaikutukset riippuvat kuitenkin metsämaiseman ominaisuuksista. Jotta negatiiviset vaikutukset suojelun tarpeessa oleviin lajeihin voidaan välttää, latvusmassa ja
kantojen korjuuta tulee välttäää metsämaisemissa, joissa on korkeita suojeluarvoja.
Lisäksi havupuuvaltaisissa metsämaisemissa tulisi välttää tai ainakin rajoittaa lehtipuulajien, kuten koivun ja haavan, korjaamista energiapuuksi. (de Jong & Dahlberg
2017).
Paljonko säästökantoja pitäisi jättää?
Kantopuun korjuulla on enemmän merkitystä monimuotoisuuden kannalta kuin
latvusmassan korjuulla. Kannot ovat tärkeitä elinympäristöjä esimerkiksi monille
jäärälajeille, jotka selviävät niiden ansiosta talousmetsämaisemassa. Varovaisuusperiaatteen mukaisesti samantasoinen säästämistavoite kuin mikä latvusmassalle on
asetettu (noin 30 %), voisi olla perusteltua myös kannoille.
Eräjään ym. (2010) kymmenellä kantojenkorjualalla tekemässä tutkimuksessa energiapuun korjuualoilla oli 81 % vähemmän kantoja kuin kontrollialoilla, joilta kantoja
ei ollut korjattu.
Ruotsissa Skogsstyrelsen suosittelee että 15–25 % kuusen ja männyn kannoista jätetään nostamatta. Suomessa Tapio suosittelee, että kannonnostokohteille jätetään 25
tai 50 (hienojakoisilla siltti- ja savimailla) halkaisijaltaan yli 15 cm paksuja säästökantoja. Tämä on vain noin 4 % tai 8 % kantojen tilavuudesta. Lisäksi suositellaan, että
halkaisijaltaan alle 20 cm paksut kannot jätetään korjaamatta (Koistinen ym. 2016).
Nämä suositukset eivät kuitenkaan perustu suoraan tutkimuksiin, vaan ovat sidosryhmistä koostuvan työryhmän käsittelyn tulos.
Toisaalta kantojen nostolle on suosituksissa määritelty myös muita rajoituksia, jotka johtuvat muun muassa reunametsän, säästöpuiden, luontokohteiden ja vesistöjen
suojavyöhykkeiden puuston vaurioittamisen välttämisestä. Niiden vuoksi käytännössä yleensä 70–75 % kannoista korjataan. Laajoilla kannonnostokohteilla, joilla on
vähän noston ulkopuolelle jääviä reunvyöhykkeitä, nostettavien kantojen osuus voi
kuitenkin nousta tätä suuremmaksi. (Pekka Punttila, suullinen tiedonanto)
On myös syytä kiinnittää huomiota siihen, että korjaamatta jätettävät kannot ovat
paisteisessa eivätkä kosteissa ympäristöissä, sillä paisteisella lahopuulla on selvästi
suurempi merkitys kannoilla elävien spesialistikovakuoriaisten kannalta. Säästökantojen määrän merkitys on sitä suurempi, mitä suuremmalta osalta päätehakkuista
kantoja korjataan maisematasolla.
86
Luonnonhoidon laadun ratkaisee huolellisuus korjuussa
Energiapuun lisääntyvä korjuu on herättänyt huolta siitä, että luonnonhoidon taso
hakkuissa voi laskea, koska hakkuualalla operoi entistä enemmän koneita. Perinteisessä ainespuun hakkuussa avohakkuualalla ajaa harvesteri, metsätraktori ja maanmuokkauskone. Latvusmassan korjuussa lisäksi metsätraktori ja kannonnostossa
lisäksi kaivinkone ja metsätraktori. Mikäli sekä latvusmassa että kannot korjataan,
koneiden ja ajokertojen määrä kaksinkertaistuu pelkkään ainespuun korjuuseen verrattuna.
Tutkimustulokset tästä aiheesta ovat olleet vaihtelevia. Rudolphi ja Gustafsson (2005)
havaitsivat että latvusmassan korjuussa oli korjattu ja ajettu rikki maapuita. Myös
Rabinowitch-Jokisen ja Vanha-Majamaan (2010) tutkimuksessa neljännes maapuista
tuhoutui energiapuun korjuun seurauksena.
Mlambo ym. (2015) puolestaan havaitsivat 18 hakkuukohteella Keski-Suomessa tehdyssä tutkimuksessa, että avohakkuiden, joilla oli tehty myös energiapuun korjuu, aiheuttamat muutokset puroekosysteemeihin olivat pienempiä kuin avohakkuualoilla,
joilta oli korjattu vain ainespuu. Tutkijat tulkitsivat syyksi sen, että energiapuun korjuualoilla oli noudatettu paremmin hakkuiden luonnonhoitosuosituksia muun muassa
suojavyöhykkeiden jättämisessä.
Ruotsalaisessa laajassa 122 hakkuualan vertailututkimuksessa ei havaittu merkittäviä
eroja tavallisten avohakkuualojen, latvusmassan korjuualojen ja kantojennostoalojen
luonnonhoidon laadussa. Rikki ajettujen maapuiden määrissä ei ollut eroa. (Rudolphi
& Gustavsson 2017)
Sen sijaan kannonostoaloilla maapuiden maakontakti oli suurempaa kuin muilla hakkuukohteilla, mikä nopeuttaa runkojen lahoamista. Kantojennostoaloilla oli myös
merkittävästi vähemmän pystylahopuita kuin tavallisilla avohakkuilla. Ylipäänsä tutkituille kohteille jätetty säästöpuiden ja pystylahopuiden määrä oli vähäinen kaikkien
korjuutyyppien kohteilla. (Rudolphi & Gustafsson 2017)
Vaikuttaa siltä, että lisääntynyt koneilla ajaminen lisää pystylahopuiden kaatumisen
riskiä sekä maalahopuun korjaamisen ja murskaantumisen riskiä. Lopputulokseen
vaikuttavat kuitenkin ratkaisevasti korjuun toteuttajien ammattitaito sekä korjuukohteiden suunnittelun ja toteutuksen huolellisuus myös luonnonhoidon näkökulmasta.
Haitallisia vaikutuksia voi kompensoida luonnonhoitoa tehostamalla
Lisääntyvällä energiapuun korjuulla on haittavaikutuksia erityisesti lahopuusta riippuvaisiin metsälajeihin. Näitä haittavaikutuksia on mahdollista kompensoida muilla
luonnonsuojelu-, ennallistamis- ja luonnonhoitotoimenpiteillä, jotka lisäävät lahopuun
määrää maisematasolla. Tällaisia ovat mm. metsien suojelualueiden perustaminen,
säästettyjen luontokohteiden määrän lisääminen ja laadun parantaminen ennallistamis- ja hoitotoimenpiteillä, säästöpuiden määrän lisääminen, lahopuun säästämisen
tehostaminen ja lahopuun tuottaminen.
Ruotsalaisessa tutkimuksessa selvitettiin kuinka paljon tekopökkelöitä pitäisi tehdä,
että ne kompensoisivat latvusmassan ja kantojen korjuun haittavaikutuksia lahopuusta riippuvaisille lajeille. Tutkimuksessa selvitettiin myös tämän kompensaatiotoimenpiteen taloudellista kannattavuutta. (Ranius ym. 2017)
87
Latvusmassan korjuun haittavaikutusten täysi kompensointi edellyttäisi että 9 %:sta
hakattavista puista tehdään tekopökkelöitä. Jos myös kannot korjataan, 14 %:sta hakattavista puista tulisi tehdä tekopökkelöitä.
Latvusmassan korjuun osalta on kustannustehokkaampaa kompensoida ekologisia
haittavaikutuksia tekemällä enemmän tekopökkelöitä kuin vähentämällä korjatun latvusmassan määrää metsikkötasolla.
Kantojen korjuun osalta on kustannustehokkaampaa vähentää korjattujen kantojen
määrää kuin kompensoida niiden korjuuta tekopökkelöiden määrää lisäämällä. Tämä
ero johtuu siitä, että kantojen korjuun kustannukset ovat suuremmat kuin latvusmassan korjuun. (Ranius ym. 2017)
Kestävät korjuualat maisematasolla
Ruotsalaisessa laajassa synteesiraportissa de Jong ym. (2012) arvioivat että energiapuuhun perustuvaa energiantuotantoa voidaan kasvattaa Ruotsissa nykyisestä 50 petajoulesta ainakin 87 petajouleen. Latvusmassan korjuu on ympäristövaikutuksiltaan
vähiten ongelmallista, kun taas kantojen korjuun vaikutuksiin liittyy enemmän kysymyksiä. Joka tapauksessa rajoitetun kantojen korjuun pitäisi olla mahdollista.
De Jong ym. (2012) arvioivat asiantuntija-arviona tehdyn skenaarioanalyysin perusteella, että 60 % latvusmassasta voidaan korjata 60 %:lta hakkuualoilta sekä 80 % kannoista 10 %:lta hakkuualoista, ilman että energiapuun korjuu vaikuttaa negatiivisesti
Ruotsin asettamien ympäristötavoitteiden toteutumiseen. Tässä arviossa hakkuualojen latvusmassasta suositeltiin jätettävän korjaamatta 40 % ja kannoista 20 %. Tulee
kuitenkin huomata, että tämän tehdyn arvion perustana olivat poliittisesti asetetut
ympäristötavoitteet, eivät suoraan luonnontieteelliset.
Energiapuun korjuun kasvuun liittyy kuitenkin useita reunaehtoja, joiden täytyy täyttyä, jotta haitalliset ympäristövaikutukset voidaan välttää:
1. Luonnonhoidon yleinen taso ei saa heikentyä.
2. Korjattava latvusmassa ja kannot ovat kuusta ja mäntyä.
3. Emäskationien hävikki korvataan tuhkalannoituksella tarvittaessa, käyttäen hyvälaatuista tuhkaa.
4. Maaperävaurioita kyetään rajoittamaaan latvusmassan ja kantojen korjuussa, vaikka
hakkuutähteitä ei voi käyttää ajourien vahvistamiseen (energiapuun korjuuta voidaan
tehdä vain hyvin kantavilla maaperillä).
5. Energiapuun korjuuta ei tehdä lähellä avainbiotooppeja tai luonnonsuojelualueita,
missä paisteisessa ympäristössä oleva lahopuu on todennäköisesti hyödyllisempää
metsäluonnon monimuotoisuudelle kuin muualle metsämaisemaan jätettynä. (de Jong
ym. 2012)
Viisi vuotta myöhemmin de Jong ym. (2017) tekivät uudelleen samanlaisen skenaarioanalyysin asiantuntija-arvioihin perustuen. Uuden tutkimustiedon kertymisen myötä
siihen katsottiin olevan nyt paremmat tiedolliset edellytykset. Analyysissa päädyttiin
hieman erilaisiin lukuihin kuin vuonna 2012, vaikka tulos oli pääpiirteissään hyvin
samantapainen.
Kun sekä latvusmassasta että kannoista säästetään hakkuualoilla 30 %, voidaan latvusmassaa korjata 40 %:lta hakkuualoista ja kantoja 20 %:lta hakkuualoista. Tällöin
aluetasolla korjattaisiin latvusmassan kokonaismäärästä 28 % ja kannoista 14 %.
88
Tutkimuksessa arvioitiin, että nykyinen energiapuun korjuun taso on kestävä ja energiapuun korjuumääriä olisi mahdollista lisätä huomattavastikin ilman että korjuu
vaikeuttaa Ruotsin eduskunnan asettamien ympäristötavoitteiden saavuttamista. (de
Jong ym. 2017)
Tutkijoiden mukaan hakkuualoille jätettävän latvusmassan tai kantojen määrää ei
kannata lisätä, koska se heikentää olennaisesti energiapuun korjuun kannattavuutta.
Korjuun ympäristövaikutuksia kannattaa mieluummin hallita rajoittamalla aluetasolla
niiden hakkuualojen osuutta, joilta latvusmasaa tai kantoja voidaan korjata (de Jong
ym. 2017).
Johtopäätöksiä ja kehittämissuosituksia
Tässä tarkasteltiin energiapuun korjuuta luonnon monimuotoisuuden sekä maaperän ja vesistöjen suojelun näkökulmasta. Tämän perusteella ei pidä tehdä päätelmiä
mikä on ilmaston kannalta tarkoituksenmukaista energiapuun korjuuta.
Pieniläpimittaiseen lahopuuhun on tähän mennessä kohdistunut vain vähän sen
kokonaismäärää merkittävästi vähentäviä toimenpiteitä. Sen määrä on itse asiassa kasvanut vuosikymmeniä merkittävästi puuston määrän lisääntymisen seurauksena. Havupuiden latvusmassan korjuulla ei ilmeisesti ole kovin haitallisia
vaikutuksia metsäluonnon monimuotoisuuteen, ainakaan siinä tapauksessa, että
korjuun kattavuus pysyy maltillisena ja hakkuualoille jää hakkuutähdettä myös
korjuun jälkeen. Havupuiden latvusmassan korjuu vähentää lähinnä yleisten ja
elinvoimaisten lajien elinympäristöjen määrää ja pienentää niiden paikalliskantoja. Hyvin laajamittainen latvusmassan korjuu voi kuitenkin aiheuttaa uusien pieniläpimittaisesta lahopuusta riippuvaisten lajien uhanalaistumista, mutta aihe on
huonosti tunnettu. Uhanalaisille ja silmälläpidettäville kovakuoriaislajeille kuusen
hakkuutähde ei näytä olevan merkittävä elinympäristöresurssi, mutta lehtipuiden
hakkuutähteen, erityisesti vähälukuisten lehtipuulajien hakkuutähteen merkitys on
selvästi suurempi.
Lehtipuiden hakkuutähteiden ja kantojen korjuuta on syytä välttää, ja järeää lahopuuta ei tule korjata energiapuuksi. Järeän lahopuun tuhoutumista energiapuun
korjuun yhteydessä on tärkeää pyrkiä rajoittamaan.
Elinympäristöjen määrän vähentyminen 20–30 %:n alapuolelle niiden alkuperäisestä määrästä aiheuttaa lajien määrän kiihtyvää pienenemistä, koska paikalliskantojen
häviämisnopeus kasvaa. Suomessa Tapion energiapuun korjuun suosituksissa suositellaan jättämään 30 % latvusmassasta korjaamatta sekä kuivattamaan hakkuutähdekasoja palstalla niin että neulaset varisevat. Näiden suositusten lähtökohta on ennen kaikkea ravinnetaloudellinen. Niiden avulla pyritään vähentämään ravinteiden
hävikkiä ja säilyttämään kasvupaikan viljavuutta. Lisäksi latvusmassan korjuuta ei
suositella kasvupaikoille, joille siitä olisi todennäköisesti eniten haittaa kasvupaikan
viljavuuden kannalta.
Tapion suositukset ovat metsämaan viljavuuden säilyttämisen näkökulmasta perusteltuja. Niiden mitoitus ei perustu kuitenkaan suoraan tutkimustietoon vaan varovaisuusperiaatteeseen, ja siihen että noin 30 % latvusmassasta jää korjuuteknisistä
syistä yleensä korjaamatta. Ruotsissa tilanne on tässä suhteessa hyvin samanlainen.
Tapion energiapuun korjuun suosituksia voi pitää hyvänä lähtökohtana metsikkötason kriteerien mitoittamiselle, kunnes tutkimus tuottaa riittävän tietopohjan kriteerien mitoituksen tarkistamiseksi.
89
Kantojen korjuulla ei näytä olevan merkittäviä vaikutuksia metsämaan viljavuuteen
eikä puuntuotokseen. Kantojen korjuulla näyttää myös olevan yllättävän vähäinen vaikutus maaperäeläimistöön. Kantojen korjuulle asetettavia reunaehtoja tuleekin tarkastella ennen kaikkea metsäluonnon monimuotoisuuden turvaamisen ja ilmaston kannalta. Myös vesiensuojelunäkökulma on tärkeä kantojen korjuussa, koska se aiheuttaa
laajamittaisempaa kivennäismaan paljastumista ja pintakasvillisuuden häviämistä
kuin maanmuokkaus, ja siksi ravinteiden ja etenkin kiintoaineen huuhtoutumisen riski kasvaa.
Kantojen korjuulla on huomattavasti haitallisempi vaikutus lahopuulajiston monimuotoisuuteen kuin pelkän latvusmassan korjuulla. Näin siksi, että järeää lahopuuta tarvitsevat lajit ovat ainespuun laajamittaisen korjuun vuoksi jo menettäneet huomattavan
suuren osan elinympäristöistään ja monet lajit ovat siksi taantuneet voimakkaasti ja
uhanalaistuneet. Siksi kaikki järeän lahopuun määrää vähentävät toimet ovat potentiaalisesti hyvin haitallisia näille lajeille.
Metsämaiseman tasolla on kohtalaisen suuri joukko lahopuusta riippuvaisia lajeja,
joiden populaatioista suuri osa (yli 50 %) esiintyy kannoilla. On vaikea sanoa, kuinka
suuri osa kannoista voidaan korjata ilman että näitä lajeja häviää. Ruotsissa tehdyissä
tutkimuksissa kuusen kannoilta on löydetty arviolta 2 500 lajia. Vertailun vuoksi, tämä
on noin 10 % kaikista Suomen metsälajeista. Lajimäärän perusteella arvioituna kuusen
kannoilla on siis suuri merkitys metsäluonnon monimuotoisuudelle. Uhanalaisia ja
silmälläpidettäviä lajeja kuusen kannoilta löydettiin kuitenkin melko vähän, lähinnä
silmälläpidettäviä kovakuoriaislajeja.
Kohteilla, joilla pyritään torjumaan juurikäävän leviämistä seuraavaan puusukupolveen, on kuitenkin hyvä pyrkiä poistamaan kaikki juurikäävän infektoimat kannot
mahdollisimman tarkkaan. Kokonaan juurikääpää ei pystytä kannonnostolla poistamaan, koska maahan jää joka tapauksessa infektoituneita juuria. Sen avulla voidaan
Kuva 30. Kantojen korjuulla on monia kielteisiä ympäristövaikutuksia.
© Petri Keto-Tokoi
90
kuitenkin vähentää seuraavan puusukupolven infektoitumista. Tämä on aiheellista
ottaa huomioon, kun säästettävien kantojen määrää suunnitellaan.
Kantojen korjuun negatiiviset vaikutukset ovat suurimmat harvinaisiin paisteisen
kuolleen puun spesialistilajeihin. Mallinnustutkimuksen (Johansson ym. 2016) tulosten perusteella näiden lajien häviämisriski nousee suureksi jo, kun kantoja korjataan 30 %:lta avohakkuualoista. Häviämisriski jää vähäiseksi, jos kantojen korjuu
rajoitetaan 10 %:iin avohakkuiden alasta. Kovakuoriaislajiston turvaamisen vuoksi
olisi hyvä säästää kantoja ennen kaikkea kuivilla ja paahteisilla maastonkohdilla. Nyt
säästetyt kannot jäävät usein kosteille kasvupaikoille huonon kantavuuden, maastovaurioiden välttämisen ja vesiensuojelusyiden vuoksi. Kosteilla kasvupaikoilla olevat
kannot eivät ole ruotsalaisten tietojen mukaan yhdenkään kovakuoriaislajin suosimia
elinympäristöjä.
Kantojen korjuuta onkin monimuotoisuuden turvaamisen vuoksi syytä rajoittaa sekä metsikkötasolla että metsäalueen tasolla. Metsikkötasolla järkevä tavoite voisi olla, että noin 30 % kannoista jätetään korjaamatta, mikä vastaa suunnilleen nykyistä
käytännössä toteutuvaa tilannetta. Ruotsin Skogsstyrelsenin suositus on että 15–25 %
kannoista säästetään.
Metsikkötason lisäksi kantojen korjuun määrää onkin syytä kontrolloida myös maisematasolla määrittelemällä, kuinka suurella osalla tarkasteltavan metsäalueen avohakkuualoista kantoja voidaan korjata. Kantojen korjuupinta-alan rajoittaminen maisematasolla korkeintaan 10–20 %:iin avohakkuualoista vaikuttaa perustellulta ruotsalaisten
mallinnustutkimusten mukaan. Aiemmassa ruotsalaisessa asiantuntija-arviossa suositeltuna tasona kantojen korjuulle Ruotsin asettamien ympäristötavoitteiden saavuttamisen kannalta pidettiin 10 % (de Jong ym. 2012) ja uudemmassa 20 % avohakkuiden
pinta-alasta (de Jong ym. 2017)
Energiapuun korjuuta ei tule tehdä alueilla, joilla on korkeita lahopuuhun sidoksissa
olevia luontoarvoja, kuten runsaslahopuustoisia luonnonsuojelualueita, talousmetsien
runsaslahopuustoisten luontokohteiden keskittymiä ja/tai uhanalaisten ja silmälläpidettävien lahopuulajien esiintymien alueellisia keskittymiä.
Energiapuun korjuu avohakkuilta voi heikentää hakkuiden luonnonhoidon laatua,
koska lisääntynyt koneilla ajaminen lisää säästöpuiden vaurioitumisen, pystylahopuiden kaatumisen sekä maalahopuun korjaamisen ja murskaantumisen riskiä. Näin ei
kuitenkaan välttämättä tapahdu. Lopputulokseen vaikuttavat ratkaisevasti toteuttajien ammattitaito sekä korjuukohteiden suunnittelun ja toteutuksen huolellisuus myös
luonnonhoidon näkökulmasta. Energiapuun korjuun haittavaikutuksia monimuotoisuuteen voidaan kompensoida monilla lahopuun määrää maisematasolla lisäävillä
toimenpiteillä, kuten esimerkiksi lisäämällä hakkuualoille jätettävien tekopökkelöiden
määrää. Jotta kompensaatiovaikutus todella toteutuisi, määrien pitää kuitenkin olla
huomattavan suuria. Esimerkiksi latvusmassan korjuun haittojen ekologinen kompensointi edellyttäisi että 9 %:sta kaadettavista puista tehdään tekopökkelöitä.
Energiapuuharvennuksissa on syytä kiinnittää huomiota siihen, ettei vähälukuisia
taloudellisesti vähäarvoisia, mutta monimuotoisuuden kannalta arvokkaita puulajeja, kuten haapaa, raitaa, pihlajaa ja leppiä, poisteta kokonaan harvennuksissa. Energiapuuharvennukset toteutetaan usein hyvin kaavamaisesti, ja usein kaikki edellä
mainitut puulajit poistetaan saannon kasvattamiseksi. Tämän asian parempaan ohjeistamiseen on syytä kiinnittää huomiota. Energiapuuharvennuksilla on myös myönteisiä vaikutuksia monimuotoisuuden ja maiseman kannalta tietyissä paikoissa, kuten
91
perinneympäristöissä ja peltojen reunametsissä, joissa avoimuuden, paisteisuuden ja
niittykasvillisuuden lisääminen on tavoite. Näilläkin kohteilla tulee kiinnittää huomiota monipuolisen puulajiston, vanhojen puiden ja kuolleiden puiden säilyttämiseen.
Lähteet
Aherne, J., Posch, M., Forsius, M., Lehtonen, A., Härkönen, K. 2012. Impacts of forest biomass removal on soil nutrient
status under climate change: a catchment-based modelling study for Finland. Biogeochemistry 107: 471–488.
Aherne, J., Posch, M., Forsius, M., Vuorenmaa, J., Tamminen, P., Holmberg, M. & Johansson, M. 2008. Modelling
the hydro-geochemistry of acid-sensitive catchments in Finland under atmospheric deposition and biomass harvesting
scenarios. Biogeochemistry 88: 233–256.
Akselsson, C., Westling, O., Sverdrup, H. & Gundersen, P. 2007. Nutrient and carbon budgets in forest soils as decision
support in sustainable forest management. Forest Ecology and Management 238: 167–174.
Andersson, A. 2005. Generell naturhänsyn vid slutavverkningar – en jämförelse av slutavverkningar med eller utan grotuttag.
Examensarbete, Institutionen för Skogsskötsel. SLU, Umeå.
Dahlberg, A. & Stokland, J.N. 2004. Vedlevande arters krav på substrat – en sammanställning och analys av 3600 arter.
Skogsstyrelsen. Rapport 7-2004.
Dahlberg, A., Thor, G., Allmér, J., Jonsell, M., Jonsson, M. & Ranius, T. 2011. Modelled impact of Norway spruce logging
residue extraction on biodiversity in Sweden. Canadian Journal of Forest Research 41: 1220–1232.
de Jong, J., Akselsson, C., Berglund, H., Egnell, G., Gerhardt, K., Lönnberg, L., Olsson, B. & von Stedingk, H. 2012.
Konsekvenser av ett ökat uttag av skogsbränsle. En syntes från Energimyndighetens bränsleprogram 2007–2011.
ER 2012: 08. Energimyndigheten, Eskilstuna.
de Jong J., Akselsson C., Egnell G. Löfgren F. & Olsson B.A. 2017. Realizing the energy potential of forest biomass in Sweden
– How much is environmentally sustainable? Forest Ecology and Management 383: 3–16.
de Jong, J. & Dahlberg, A. 2017. Impact on species of conservation interest of forest harvesting for bioenergy purposes.
Forest Ecology and Management 383:37-48.
de Jong, J., Gerhardt, K., Johannesson, T. & Axbäck, M. 2015. Miljöhänsyn vid uttag av skogsbränsle – en möjlighet
att förstärka hänsynen? Slutrapport av projekt 38512-1. Eergimyndigheten, Eskilstuna. CBM och Skogforsk, Uppsala.
Egnell, G. 2011. Is the productivity decline in Norway spruce following whole-tree harvesting in the final felling in boreal
Sweden permanent or temporary? Forest Ecology and Management 261: 148–153.
© Petri Keto-Tokoi
Kuva 31. Luonnon monimuotoisuudelle tärkeitä raitoja energiapuukasassa.
92
Egnell, G., Bergh, J., Dahlberg, A., Rytter, L. & Westling, O. 2006. Miljöeffekter av skogsbränsleuttag och askåterföring i Sverige.
En syntes av Energimyndighetens forskningsprogram 1997 till 2004. Rapport ER 2006: 44. Energimyndigheten, Eskilstuna.
Eräjää, S., Halme, P., Kotiaho, J.S., Markkanen A. & Toivanen, T. 2010. The volume and composition of dead wood on
traditional and forest fuel harvested clearcuts. Silva Fennica 44: 201–211.
Forsius, M., Akujärvi, A., Mattson, T., Holmberg, M., Punttila, P., Posch, M., Liski, J., Repo, A., Virkkal, R. & Vihervaara,
P. 2016. Modelling impacts of forest bioenergy use on ecosystem sustainability: Lammi LTER region, southern Finland.
Ecological Indicators 65: 66–75.
Gustafsson, L. 2004. Skogsbränsleuttagets påverkan på naturhänsynen – en analys av nuläget. Slutrapport P12779-1.
Energimyndigheten, Eskilstuna.
Helmisaari, H.-S., Hanssen, K.H., Jabobsen, S., Kukkola, M., Luiro, J., Saarsalmi, A., Tamminen, P. & Tveite, B. 2011.
Logging residue removal after thinning in Nordic boreal forests: long-term impact on tree growth. Forest Ecology and
Management 261: 1919–1927.
Hämäläinen, A. 2016. Retention forestry and intensified biomass harvest: epiphytic lichen assemblages under opposing
ecological effects in pine-dominated boreal forests. Dissertationes Forestales 218. 33 s.
Johansson, V., Felton, A. & Ranius, T. 2016. Long-term landscape scale effects of bioenergy extraction on deadwooddependent species. Forest Ecology and Management 371: 103–113.
Joki-Heiskala, P., Johansson, M., Holmberg, M., Mattsson, T., Forsius, M., Kortelainen, P. & Hallin, L.2003. Long-term
basecation balances of forest mineral soils in Finland. Water, Air, and Soil Pollution 150: 255–273.
Jonsell, M., Hansson, J. & Wedmo, L. 2008. Diversity of saproxylic beetle species in logging residues in Sweden
– Comparisons between tree species and diameters. Biological Conservation 138: 89–99.
Jonsell, M., Dahlberg, A., Johansson, V., Hjälten, J. & Victorsson, J. 2017. Stubbkörd och biologisk mångfald. Teoksessa:
Persson, T., Palmér, C.H. & Lithell, C. (toim.) 2017. Stubbkörd – hur påverkas klimat och miljö? Sveriges Lantbruksuniversitet.
http://pub.epsilon.slu.se/14216/
Juutilainen, K., Halme, P., Kotiranta, H. & Mönkkönen, M. 2011. Size matters in studies of dead wood and woodinhabiting
fungi. Fungal Ecology 4: 342–349.
Juutilainen, K., Mönkkönen, M., Kotiranta, H. & Halme, P. 2014. The effects of forest management on wood-inhabiting fungi
occupying dead wood of different diameter fractions. Forest Ecology and Management 313: 283–291.
Juutilainen, K., Mönkkönen, M., Kotiranta, H. & Halme, P. 2016. The role of novel forest ecosystems in the conservation of
wood-inhabiting fungi in boreal broadleaved forests. Ecology and Evolution 6:6943–6954.
Koistinen, A., Luiro, J-P. & Vanhatalo, K. (toim.) 2016. Metsänhoidon suositukset energiapuun korjuuseen, työopas.
Tapion julkaisuja. http://www.metsanhoitosuositukset.fi/suositukset/energiapuu/
Mlambo, M.C., Paavola, R., Louhi, P., Soininen, J., Virtanen, R. & Muotka, T., 2015. Bioenergy vs biodiversity, effects of
intensive forest biomass removal on stream and riparian communities. Forestry 88: 368–375.
Nordén, B., Ryberg, M., Goetmark, F., Olausson, B. 2004. Relative importance of coarse and fine woody debris for
the diversity of wood-inhabiting fungi in temperate broadleaf forests. Biological Conservation 117: 1–10.
Palviainen, M. & Finér, L. 2012. Estimation of nutrient removals in stem-only and whole-tree harvesting of Scots pine,
Norway spruce, and birch stands with generalized nutrient equations. Europeran Journal of Forest Research 131: 945–964.
Persson, T., Dahlberg, A., Hjälten, J., Jonsell, M., Lenoir, L., Malmström, A., Rudolphi, J., Svensson, M. & Taylor, A. 2017.
Hög artmångfald i granstubbar. Julk.: Persson, T., Palmér, C.H. & Lithell, C. (toim.) 2017. Stubbkörd – hur påverkas klimat
och miljö? Sveriges Lantbruksuniversitet. http://pub.epsilon.slu.se/14216/
Persson, T., Palmér, C.H. & Lithell, C. (toim.) 2017. Stubbkörd – hur påverkas klimat och miljö? Sveriges Lantbruksuniversitet.
http://pub.epsilon.slu.se/14216/
Rabinowitsch-Jokinen, R. & Vanha-Majamaa, I. 2010. Immediate effects of logging, mounding and removal of logging
residues and stumps on coarse woody debris in managed boreal Norway spruce stands. Silva Fennica 44: 51–62.
Ranius, T. & Rudolphi J. 2017. Det går att kompensera för biobränseuttag genom att ställa fler högstubbar. Teoksessa:
Persson, T., Palmér, C.H. & Lithell, C. (toim.) 2017. Stubbkörd – hur påverkas klimat och miljö? Sveriges Lantbruksuniversitet.
http://pub.epsilon.slu.se/14216/
Rudolphi J. & Gustafsson L. 2005. Effects of forest-fuel harvesting on the amount of deadwood on clear-cuts. Scandinavian
Journal of Forest Research 20: 235–242.
Rudolphi, J. & Gustafsson, L. 2017. Hur påverkas naturhänsynen av grot- och stubbkörd? Julk.: Persson, T., Palmér,
C.H. & Lithell, C. (toim.) 2017. Stubbkörd – hur påverkas klimat och miljö? Sveriges Lantbruksuniversitet.
http://pub.epsilon.slu.se/14216/
Sverdrup, H. & Rösen, K. 1998. Long-term base cation mass balances for Swedish forests and the concept of sustainability.
Forest Ecology and Management 110: 221–236.
Tveite, B. & Hanssen, K.H. 2013. Whole-tree thinnings in stands of Scots pine. (Pinus sylvestris) and Norway spruce
(Picea abies): short- and long-term growth results. Forest Ecology and Management 298: 52–61.
Wall, A. 2012. Risk analysis of effects of whole-tree harvesting on site productivity. Forest Ecology and Management 282:
175–184.
Work, T.T., Andersson, J., Ranius, T. & Hjältén, J. 2016. Defining stump harvesting retention targets required to maintain
saproxylic beetle biodiversity. Forest Ecology and Management 371: 90–102.
93
TARKASTELUSSA:
• Kasvatuslannoituksen vaikutukset luonnon monimuotoisuuteen ja
vesistöihin.
Lannoitus
Metsää lannoitetaan sen puuntuotoksen ja taloudellisen tuoton parantamiseksi. Ojitetuilla turvemailla ja metsitetyillä suopelloilla voi esiintyä myös ravinnehäiriöitä, joiden
korjaaminen lannoittamalla on tarpeellista puuston normaalin kasvun ja kehityksen
turvaamiseksi.
Kangasmaiden mänty- ja kuusimetsissä tehdään typpilannoitusta puuston kasvun
nopeuttamiseksi. Lannoitusta tehdään tuoreiden kankaiden kuusikoissa ja männiköissä sekä kuivahkojen kankaiden männiköissä, sillä näissä metsiköissä typpilannoitukselle saadaan paras kasvun vaste. Kangasmailla tyypillisesti käytetty typpilannoite on urea.
Ruoho-, mustikka-, puolukka- ja varputurvekankailla puuston kasvua rajoittava tekijä
on yleensä kaliumin ja fosforin niukkuus, mutta typpeä on riittävästi puuston tarpeisiin. Ojitettuja suometsiä lannoitetaankin tyypillisesti tuhkalla, joka ei sisällä typpeä.
Karuimmista suotyypeistä ojituksen kautta syntyneillä muuttumilla ja turvekankailla
on kaliumin ja fosforin lisäksi puutetta myös typestä. Näitä kasvupaikkoja voidaan lannoittaa tuhkan lisäksi myös urealla.
Suomessa lannoitettiin metsiä eniten 1970-luvun alkupuoliskolla, jolloin lannoituspinta-alat olivat yli 200 000 ha/v. Viime vuosina lannoituspinta-alat ovat olleet jonkin
verran alle 50 000 ha/v, josta noin kolmasosa on ollut ravinnehäiriöitä korjaavia terveyslannoituksia ja noin kaksi kolmasosaa kasvatuslannoituksia.
Typpilannoitus lisää hiilen sitoutumista metsämaahan
Lannoitus lisää merkittävästi hiilen sitoutumista metsämaahan. Hiilen sitoutuminen
maaperään lisääntyy, koska karikesato lisääntyy ja sen hajotus hidastuu. Ligniinipitoisen havupuukarikkeen hajoamisen on havaittu hidastuvan, kun sen typpipitoisuus
nousee. Hajotus hidastuu latvuston tihentymisen vuoksi. Maahan pääsee vähemmän
valoa, joten humuskerros pysyy viileämpänä. Lumen pidättyminen latvustoon lisääntyy. Ohuemman lumipeitteen seurauksena maaperä routaantuu voimakkaammin, mikä hidastaa maan lämpenemistä ja karikkeen hajotusta keväällä. (Högberg ym. 2014)
Lannoitteiden valmistus ja levitys kuluttaa energiaa ja aiheuttaa päästöjä ilmakehään.
Niiden aiheuttamat päästöt vastaavat vain noin 5 % lannoituksen seurauksena lisääntyneestä hiilen sitoutumisesta puustoon ja maaperään. (Högberg ym. 2014)
Tämän lisäksi maaperässä tapahtuvassa typen nitrifikaatiossa ja denitrifikaatiossa vapautuu ilmakehään pieniä määriä ilokaasua (N20), joka on voimakas kasvihuonekaasu. Tosin typpilannoitukseen soveltuvilla ilmavilla kangasmailla ilokaasua syntyy vain
vähän, koska nitrifikaatiota tapahtuu vain vähän ja denitrifikaatiota tuskin ollenkaan.
Typpilannoituksessa lisätystä typestä muuttuu ilokaasuksi metsämailla useimmiten
94
vain 0,5–1 %. (Högberg ym. 2014) Nämä tekijät huomiodenkin typpilannoituksen vaikutukset metsien kykyyn sitoa kasvihuonekaasuja ovat selvästi positiiviset (Högberg
ym. 2014).
Typpilannoitus lisää typen huuhtoutumista – etenkin avohakkuun
jälkeen
Tutkimusten mukaan typpilannoituksessa lisätystä typestä 5–10 % huuhtoutuu metsiköstä (vastaa 7,5–15 kg N/ha) ja voi päätyä vesistöihin. Suurin osa huuhtoutumisesta
tapahtuu ensimmäisenä lannoituksen jälkeisenä vuotena. (Högberg ym. 2014) Typpi
ei kuitenkaan välttämättä päädy vesistöön, vaan se voi osittain sitoutua lannoitetun
alueen ja vesistön välissä oleviin toisiin metsikköihin tai suojavyöhykkeeseen.
Typen eri ionimuotojen huuhtoutumisherkkyydessä on suuria eroja. Ammoniumionit
(NH4
+) sitoutuvat hyvin metsämaahan, nitraatti-ionit (NO3
-
) sen sijaan eivät lainkaan.
Nitraattityppeä sitoo pelkästään kasvillisuuden typen otto.
Sulkeutuneesta hyvin kasvavasta metsästä huuhtoutuu vain vähän typpeä vesistöihin.
Lannoitus lisääkin typpihuuhtoumaa etenkin metsikön avohakkuun jälkeen eikä niinkään merkittävästi sen kasvatusvaiheessa. Samoin jos vasta lannoittettu metsä harvennetaan tai siihen kohdistuu voimakas myrsky- tai hyönteistuho, niin typen huuhtoutuminen veistöihin voi lisääntyä merkittävästi.
Typpilannoitus happamoittaa maaperää
Typpilannoitus voi aiheuttaa maaperän happamuuden lisääntymistä. Puuston lisääntyminen sinänsä aiheuttaa maan happamoitumista, koska ammoniumioneja ja emäskationeja maasta ottaessaan puiden juuret vaihtavat ne vetyioneihin.
Jos kaikki lisätty typpi ei pidäty puiden ja pintakasvillisuuden kasvuun tai niiden tuottamaan orgaaniseen ainekseen, sekin lisää maaperän happamuutta. Syynä on nitrifikaatio, jossa nitrobakteerit hapettavat ammoniumioneja (NH4
+) nitraatti-ioneiksi
(NO3
-
). Nitrifikaatio tuottaa maahan vetyioneja. Jos nitraatti-ioneja huuhtoutuu maaaperästä vesistöihin, niiden mukana huuhtoutuu myös vastaava määrä kationeja, myös
emäskationeja. (Skogsstyrelssen 2007)
Nitrifikaatiota ja nitraatin huuhtoutumista ei tapahdu merkittävästi varttuneessa
sulkeutuneessa metsässä, mutta ne voimistuvat huomattavasti avohakkuun jälkeen.
Typpilannoitetuissa metsissä nitrifikaatio ja nitraattitypen huuhtoutuminen voi olla
voimakkaampaa, koska karikkeiden ja hakkuutähteiden typpipitoisuus on suurempi
kuin lannoittamattomissa metsissä. Ongelma on suuri erityisesti alueilla, joilla myös
typpilaskeuma on suuri, kuten Etelä-Ruotsissa. Siksi Ruotsissa typpilannoitteena
käytetään nykyään vain kalkkiammoniumsalpietaria, joka sisältää dolomiittikalkkia,
joka neutraloi typpilannoitteen maaperää happamoittavaa vaikutusta. (Skogsstyrelssen 2007)
Typpilannoitus muuttaa kangasmetsien pintakasvillisuutta – etenkin
päätehakkuun jälkeen
Monet yleiset metsäkasvit ovat sopeutuneet typen niukkuuteen. Typpilannoituksen
aiheuttama typen saatavuuden paraneminen voi muuttaa kasvillisuuden lajikoostumusta ja runsaussuhteita. Selvin ja pitkävaikutteisin muutos on jäkälien määrän väheneminen karummilla kasvupaikoilla. (Högberg ym. 2014) Varvut, kuten mustikka,
95
puolukka ja variksenmarja, ovat sopeutuneet niukkaan typpitalouteen. Ne ovat kilpailukykyisiä, kun typestä on niukkuutta. Niiden kilpailuasema voi heikentyä typpilannoituksen seurauksena. Typen saatavuuden paraneminen suosii nopeakasvuisempia ja
enemmän typpeä tarvitsevia kasvilajeja, kuten heiniä, vadelmaa ja horsmaa.
Lannoitus vaikuttaa metsän pintakasvillisuuteen vähentämällä valon määrää puuston
nopeamman sulkeutumisen ja latvusten tuuheutumisen seurauksena sekä lisäämällä
typen saatavuutta maaperässä.
Kertalannoitus 150 kg N/ha aiheuttaa melko vähäisiä muutoksia varttuneen metsän
kasvipeitteeseen. Suurin vaikutus on heinien, etenkin metsälauhan, määrän lisääntyminen. Varpujen määrään lannoituksella on vain vähäinen vaikutus. Vaikutukset
varttuneiden metsien kasvillisuuteen ovat tilapäisiä ja kestävät noin 10 vuotta, yhtä
pitkään kuin vaikutukset puuston kasvuun. (Högberg ym. 2014)
Suurimmat vaikutukset pintakasvillisuuteen ilmenevätkin vasta päätehakkuun jälkeen. Lannoitus aiheuttaa typen kertymistä karikkeseen ja humuskerrokseen. Päätehakkuun jälkeen tätä varastoitunutta typpeä vapautuu kasveille käyttökelpoiseen muotoon. Tämä johtaa pintakasvillisuuden voimakkaampaan rehevöitymiseen kuin pelkän
avohakkuun seurauksena ilman lannoitusta tapahtuisi.
Strengbom ja Nordin (2008) vertasivat typpilannoitettujen ja lannoittamattomien
metsien pintakasvillisuutta 9–13 vuotta avohakkuun jälkeen. Nämä metsät oli lannoitettu noin 20 vuotta sitten eli noin 10 vuotta ennen avohakkuuta. Tutkimuksen tulosten mukaan heinät yleistyvät varpujen kustannuksella lannoitetuissa metsissä vielä
selvästi enemmän kuin lannoittamattomissa.
Lannoittamisella oli selvä vaikutus myös mustikan marjomiseen. Lannoitetun metsän
päätehakkuun jälkeen syntyneissä noin kymmenen vuoden ikäisissä nuorissa metsissä
mustikan raakileiden määrä oli 70–90 % alhaisempi kuin vastaavanikäisissä nuorissa
metsissä, joita edeltävän puusukupolven metsikköä ei oltu lannoitettu ennen sen päätehakkuuta. Myös varttuneissa uudistuskypsissä metsissä mustikan raakileiden määrä
oli 65 % alhaisempi lannoitetuissa kuin lannoittamattomissa metsissä. (Strengbom &
Nordin 2008)
On epävarmaa kuinka pitkävaikutteisia nämä kasvillisuuden muutokset ovat. Mitä
useammin lannoitus tehdään ja mitä suurempia kerta-annoksia käytetään, sitä voimakkaampia ovat lyhyt- ja pitkäaikaiset muutokset kasvillisuudessa. Typpilannoitus
lisää typen kertymistä maaperään ja voimistaa siten kasvupaikkojen rehevöitymiskehitystä, joka on muutenkin käynnissä Suomen metsäluonnossa typpilaskeuman ja
metsäpalojen torjunnan seurauksena.
Typpilannoitus vähentää mykorritsasienten sienirihmastojen tuotantoa
ja muuttaa lajien runsaussuhteita
Typen saatavuuden paranemisen seurauksena puut luovuttavat vähemmän sokereita
mykorritsasienten käyttöön. Tämän seurauksena mykorritsasienten sienirihmastojen
tuotanto vähenee. Etenkin suurina annoksina annettu typpilannoitus vähentää itiöemien muodostusta.
Mykorritsojen esiintyminen juurten kärjissä säilyy mutta sienilajistossa tapahtuu
muutoksia. Toiset lajit hyötyvät ja toiset taantuvat. Jotkin lajit voivat runsastua, kuten
pulkkosieni ja kangasrousku. (Högberg ym. 2014)
96
Sienirihmastoa syövien maaperäeläinten populaatiot taantuvat, kun sienirihmastojen
kasvu vähenee. Muutokset ovat palautuvia, sillä typpilannoituksen kasvua lisäävän
vaikutuksen jälkeen typestä tulee jälleen niukkuutta ja mykorritsasienten toiminta
typen otossa palautuu. Paljon vähemmän tiedetään typpilannoituksen vaikutuksista
kuolleen kasviaineksen lahottajasieniin, mutta todennäköisesti vaikutukset ovat vähäisempiä kuin mykorritsasieniin (Högberg ym. 2014).
Typpilannoituksella on haitallisia vaikutuksia porojen ravintoon
Lannoituksella on haitallinen vaikutus porotalouteen. Tämä johtuu useista syistä:
• Lannoituksella on välitön negatiivinen vaikutus jäkälien kasvuun, sillä jäkälien sieni- ja
leväosakkaat reagoivat eri tavalla typen määrän lisääntymiseen ja aineenvaihdunta
näiden symbionttien välillä häiriintyy.
• Puiden karikesato lisääntyy, ja lisääntynyt karikkeen määrä varjostaa jäkäliä.
• Jäkälän peittävyys vähenee. Vaikutus on suurin karuimmilla kasvupaikoilla.
• Typen saatavuuden paraneminen suosii jäkälän kanssa kilpailevia kasvilajeja.
• Lannoitus voi vähentää varpujen määrää. Tämä voi epäsuotuisissa sääolosuhteissa
lisätä jään muodostumista maan pinnalle, mikä vähentää jäkälien saatavuutta poroille.
• On havaintoja siitä, että porot välttävät ruokailemista vasta lannoitetuissa metsissä.
(Högberg ym. 2014)
Typpilannoitteiden paremmuusjärjestys ympäristövaikutusten suhteen
Stora Skogin lannoitusohjelman ympäristövaikutusten arvioinnissa (Westling & Nohrstedt 1995) asetettiin typpilannoitteita paremmuusjärjestykseen niiden tunnettujen
ympäristövaikutusten suhteen. Arvioinnissa kalkkiammoniumsalpietaria pidettiin
ympäristövaikutusten kannalta vähiten haitallisena, toisella sijalla oli urea. Ammoniumnitraattia pidettiin haitallisimpana näistä kolmesta typpilannoitteesta.
Turvemaiden lannoitus
Turvemailla erityisesti fosforin ja kaliumin satavuus rajoittaa puiden kasvua. Turpeen hajoamisesta vapautuu karuimpia ojitettuja turvemaita lukuun ottamatta riittävästi typpeä puuston kasvun kannalta, joten typpilannoitus ei ole yleensä tarpeen.
Karuimmilla ojitetuilla soilla myös typestä on puutetta ja typpilannoitus lisää puuston kasvua.
Fosfori on vesistöissä voimakkaasti rehevöittävä ravinne. Kaliumin huuhtoutumisesta ei sen sijaan tiettävästi aiheudu vesistöhaittoja. Turvemaille on ominaista fosforin
suuri huuhtoutumisriski. Se johtuu turpeen heikosta fosforinpidätyskyvystä, mikä on
seurausta fosforia pidättävien alumiini- ja rautaoksidien ja -hydroksidien alhaisista
pitoisuuksista turpeessa. Lisäksi pidätyspaikat alumiini- ja rautayhdisteiden pinnoilla
ovat turvemailla usein humusyhdisteiden ”kyllästämiä”, minkä vuoksi fosfaatti ei voi
niille pidättyä. (Nieminen ym. 2007)
Erityisesti karujen rahkasoiden ojitusalueilla on aiempien lannoitustutkimusten tulosten perusteella erityisen heikko fosfaattifosforin pidätyskyky. (Nieminen ym. 2007)
Tämän vuoksi turvemaiden lannoittamiseen ei tule käyttää lannoitteita, jotka sisältävät helppoliukoista fosforia. Nykyään turvemaita lannoitetaan Suomessa käytännössä
yksinomaan tuhkalla.
97
Tuhkalannoitus
Tuhkalannoituksen vuotuiseksi pinta-alaksi on arvioitu noin 10 000 ha, mutta tarkkoja tilastotietoja ei ole satavissa. Tuhkalannoitusta tekevät eniten metsäyhtiöt omissa
metsissään. Lannoite levitetään tyypillisesti lentolevityksenä.
Tuhkalannoituksen mahdollisina riskeinä vesistöille pidetään tuhkan melko korkeaa
fosforipitoisuutta ja sen sisältämiä raskasmetalleja, jotka liuetessaan saattavat huuhtoutua vesistöihin. Vaikka tuhka ei sisällä typpeä, tuhkalannoitus aiheuttaa maan
happamuuden vähentymistä ja hajotustoiminnan vilkastumista. Tämä voi lisätä typen
vapautumista runsastyppisillä alueilla, jolloin myös typen huuhtoutumisriski kasvaa.
(Huotari 2012)
Tuhka ei sisällä typpeä, mutta se sisältää fosforia ja kaliumia, joista ojitettujen turvemaiden kasvupaikoilla on usein puutetta. Siksi puutuhka on ojitetuille soille hyvin
soveltuva lannoite ja sen käyttö on järkevää jätteen hyväksikäyttöä. Turvemaiden tuhkalannoituksen aiheuttamat fosforin huuhtoumat ovat olleet hyvin vähäisiä. Todennäköisenä syynä pidetään fosforin sitoutumista tiukasti tuhkan sisältämiin rauta- ja
alumiiniyhdisteisiin. (Nieminen ym. 2007)
Tuhkalannoituksen aiheuttamat muutokset maaperän happamuudessa ja alkuainepitoisuuksissa ovat pitkäaikaisia. Muutokset näkyvät selvästi vielä 40–60 vuotta tuhkan
levityksen jälkeen. (Makkonen 2008)
Tuhka on emäksistä. Siksi sen kalkitusvaikutus metsämaahan on voimakas. Pintaturpeen ja kangashumuksen pH-luku voi kohota 1–3 pH-yksikköä. Muutoksen suuruus
riippuu kasvupaikasta, tuhkan laadusta ja tuhka-annoksesta. Muutokset rajoittuvat
kuitenkin aivan pintamaahan noin 10 cm:n kerrokseen. (Makkonen 2008)
Tuhka lisää maan pintakerroksen alkuainepitoisuuksia huomattavasti lannoitussuositusten mukaisilla annoksilla (4 000–5 000 kg/ha). Karike- ja humuskerroksessa
kalsiumin pitoisuus voi nousta kymmenkertaiseksi, mangaanin ja sinkin pitoisuus
viisinkertaiseksi ja kadmiumin kaksinkertaiseksi. Fosforin pitoisuudet pintaturpeessa
nousevat noin nelinkertaiseksi verrattuna lannoittamattomaan. (Makkonen 2008)
Pitkäaikaistutkimuksessa tuhkalannoitettujen (5000–6500 kg/ha) pienten valumaalueiden valumavesistä mitatut S-, K-, Na-, Cl- ja Mg-pitoisuudet olivat vielä 10–11
vuotta lannoituksen jälkeen edelleen korkeampia kuin lannoittamattomien kontrollialojen. Turvetuhkasta huuhtoutuminen oli vähäisempää kuin puutuhkasta alhaisempien ainepitoisuuksien vuoksi. (Piirainen ym. 2013)
Tutkijoiden arvion mukaan 15–52 % tuhkan mukana lisätystä rikin määrästä ja 2–28
% lisätystä kaliumista oli huuhtoutunut puu- ja turvetuhkasta tutkimusjakson aikana.
Rikin huuhtoutuminen oli suurinta talvilevityksen jälkeen ja suurempaa rahka- kuin
saraturpeisilla valuma-alueilla. Kaliumin huuhtoutuminen oli suurinta kesälevityksen
jälkeen ja pienintä valuma-alueilla, joissa puuston määrä oli suurin. Typen, fosforin,
liuenneen orgaanisen hiilen ja raskasmetallien huuhtoutuminen ei ollut lisääntynyt
tuhkalannnoituksen seurauksena. (Piirainen ym. 2013)
On huomion arvoista, että vaikka tuhkalannoitus aiheuttaa pitkäkestoista emäskationien ja rikin huuhtoutumista vesistöihin, näistä aineista ei tiettävästi ole vesistöissä
erityistä haittaa. Ne eivät esimerkiksi rehevöitä vesistöjä.
98
Tuhkan talvilevityksen ei ole havaittu lisäävän merkittävästi fosforin ja raskasmetallien huuhtoumia, jos tuhkaa ei joudu lannoituksen yhteydessä suoraan ojiin tai sitä
ei sulamisvesien mukana kulkeudu niihin (Makkonen 2008). Lentolevityksessä noin
3 % tuhkasta päätyy ojiin. Tuhkan levityksen normaalissa kerta-annoksessa on noin
40 kg fosforia, josta siis 1,2 kg päätyy ojiin ja todennäköisesti huuhtoutuu vesistöihin.
(Silver & Saarinen 2007, Makkonen 2008)
Tuhkalannoituksen ei ole havaittu aiheuttavan raskasmetallien kertymistä marjoihin
eikä sieniin lyhyellä (2 kk–4 v) eikä pitkällä (10–52 v) aikavälillä (Moilanen ym. 2006).
Johtopäätöksiä ja kehittämissuosituksia
Lehdot, jäkälävaltaiset kasvupaikat, maakerrokseltaan ohuet tai maalajiltaan hyvin
vettä läpäisevät kasvupaikat, kasvi- ja eläinlajistoltaan arvokkaat luontokohteet sekä
arvokkaat kulttuuriympäristöt ja virkistysalueet tulee jättää lannoituksen ulkopuolelle.
Kalkkiammoniumsalpietari on ympäristövaikutusten suhteen arvioitu Ruotsissa vähiten haitalliseksi typpilannoitteeksi ja siellä käytetään yksinomaan sitä metsänlannoituksessa.
Lannoituksen vesiensuojelu toteutuu suojavyöhykkeiden osalta todennäköisesti lannoitteiden maalevityksessä riittävän hyvin, jos suojavyöhyke on kaikkien vesistöjen
osalta 20–30 metriä. Suojavyöhykkeitä voi olla tarpeellista edellyttää myös muiden
kohteiden ympärille, joissa typpilannoitus voi aiheuttaa ei-toivottuja kasvipeitteen
muutoksia. Tällaisia kohteita ovat esimerkiksi luonnonsuojelualueet, avainbiotoopit ja
suot. Lentolevityksessä saattaa olla tarpeen käyttää leveämpää 50 metrin suojavyöhykettä vesistöihin.
Latvusmassan korjuu pienentää typen huuhtoutumisen riskiä lannoitetuista metsistä
päätehakkuun yhteydessä.
Turvemailla käytetään vain sellaisia lannoitteita, joiden sisältämä fosfori on hidasliukoisessa muodossa, kuten RautaPK-lannoitetta ja tuhkaa. Käytettävien tuhkalannoitteiden tulee täyttää lannoiteasetuksen mukaiset raja-arvot raskasmetallien
osalta. Turvemaiden lannoituksessa ei käytetä vesiliukoista fosforia sisältäviä lannoitteita.
Ojitettujen suometsien lentolevityksessä lannoitteita päätyy väistämättä ojiin. Traktorilevityksessä lannoitteiden joutumista ojiin tai vesistöihin on helpompi varoa. Traktorilevitys voi toisaalta aiheuttaa maastovaurioita ja edellyttää esimerkiksi purojen ylityksiä, joten edullisuusvertailua kannattaa tehdä ympäristönäkökohdastakin tapauskohtaisesti. Ojien varsille on syytä jättää kaista, jota ei lannoiteta.
Vesiensuojelun kannalta paras toimintajärjestys kunnostusojitushankkeissa on hakkuu, lannoitus ja viimeiseksi kunnostusojitus. Lannoitus tehdään juuri ennen ojien
kaivamista.
Saman vesistön valuma-alueen pinta-alasta ei ole hyvä lannoittaa kerralla hyvin suurta
osaa vesistövaikutusten rajoittamiseksi.
99
Lähteet
Huotari, N. 2012. Tuhkan käyttö metsänlannoitteena. Metsäntutkimuslaitos. 47 s.
https://jukuri.luke.fi/bitstream/handle/10024/504366/tuhkan-kaytto-metsalannoitteena%5b1%5d.pdf?sequence=1
Högberg, P., Larsson, S., Lundmark, T., Moen J., Nilsson, U. & Nordin, A. 2014. Effekter av kvävegödsling på skogsmark.
Kunskapssammanställning utförd av SLU på begäran av Skogsstyrelsen. Rapport 1/2014. Skogsstyrelsen.
Joensuu, S., Hynninen, P., Heikkinen, K., Tenhola, T., Saari, P., Kauppila, M., Leinonen, A., Ripatti, H., Jämsén, J., Nilsson,
S. & Vuollekoski, M. 2012. Metsätalouden vesiensuojelu. Metsätalouden vesiensuojelu -kouluttajan aineisto. TASO.
https://www.metsakeskus.fi/sites/default/files/metsatalouden_vesiensuojelu_kouluttajan_aineisto.pdf
Makkonen, T. 2008. Tuhkalannoitus. Hyvän metsänhoidon opaskirja. Tapio.
https://www.metsakeskus.fi/sites/default/files/pictures/tuhkalannoitus_tapio_2008_pakattu.pdf
Moilanen, M., Fritze, H., Nieminen, M., Piirainen, S., Issakainen, J. & Piispanen, J. 2006. Does wood ash application
increase heavy metal accumulations in forest berries and mushrooms? Forest Ecology and Management 226: 153–160.
Nieminen, M., Moilanen, M. & Piirainen, S. 2007. Phosphorus allocation in surface soil of two drained peatland forests
following wood and peat ash application – why effective adsorption on low sorptive soils? Silva Fennica 41: 395–407
Piirainen, S., Domisch, T., Moilanen, M. & Nieminen, M. 2013. Long-term effects of ash fertilization on runoff water
quality from drained peatland forests. Foret Ecology and Management 287: 53–66.
Silver, T. & Saarinen, M. 2007. Lentolevityksen tarkkuus ojitusalueiden terveyslannoituksissa. Suo 58: 63–70.
Skogsstyrelsen 2007. Kvävegödsling av skogsmark. Meddelande 2/2007. Skogsstyrelsen.
Strengbom, J. & Nordin, A. 2008. Commercial forest fertilization causes long-term residual effects in ground vegetation
of boreal forests. Forest Ecology and Management 256: 2175–2181.
Westling, O. & Nohrstedt, H.-Ö. 1995. Miljökonsekvensbeskrivning av STORA SKOG:s gödslingsprogram. Del 2: Bedömning.
Institutet för vatten- och lufvårdsforskning.
100
TARKASTELUSSA:
• Maanmuokkauksen vaikutukset luonnon monimuotoisuuteen ja
vesistöihin.
Maanmuokkaus
Metsänuudistamisen yhteydessä käytetään yleensä koneellista maanmuokkausta.
Maata muokataan metsänviljelytyön helpottamisesksi ja nopeuttamiseksi, taimien
kasvuolosuhteiden parantamiseksi ja taimien alkukehityksen turvaamiseksi. Uudistusalojen koneellinen maanmuokkaus yleistyi vallitsevaksi käytännöksi 1960-luvun
puolivälistä lähtien. Nykyään käytettyjä maanmuokkausmenetelmiä ovat äestys, säätöauraus, laikutus, kääntömätästys, laikkumätästys, naveromätästys ja ojitusmätästys.
Mätästysmenetelmien käyttö on yleistynyt voimakkaasti 2000-luvulla muiden manmuokkausmenetelmien kustannuksella ja niistä on tullut yleisin maanmuokkaustapa.
Erilaisten mätästysmenetelmien osuus maanmuokkauspinta-alasta on yhteensä jo
noin 60 %. (Metsätilastollinen vuosikirja 2005–2014)
Vastaavasti äestyksen, laikutuksen ja aurauksen pinta-alat ovat pudonneet noin puoleen kymmenen viime vuoden aikana. Metsähallitus ja metsäyhtiöt ovat luopuneet
omissa metsissään säätöaurauksen käytöstä, mutta yksityismaiden ja yhteismetsien
uudistusaloja säätöaurataan noin 2 500 hehtaaria vuodessa, mikä on reilut 2 % maanmuokkauksen kokonaispinta-alasta. (Metsätilastollinen vuosikirja 2005–2014)
Maanmuokkauksen kokonaispinta-ala on reilut 100 000 ha vuodessa. Manmuokkauspinta-ala on supistunut viimeisen kymmenen vuoden aikana noin 20 000 hehtaarilla.
(Metsätilastollinen vuosikirja 2005–2014) Viimeisten 50 vuoden aikana (1964–2013)
koko maan päätehakkuualoja on käsitelty koneellisin maanmuokkausmenetelmin yhteensä 5,3 miljoonaa hehtaaria. Nykyisen maanmuokkaustahdin jatkuessa noin kaksi
kolmasosaa talouskäytössä olevista metsämaan kankaista tulisi muokattua yhden hakkuukierron eli noin sadan vuoden aikana.
Eri maanmuokkausmenetelmät eroavat toisistaan jonkin verran ympäristövaikutusten
suhteen. Pintakasvillisuuden muutosten ja vesistövaikutusten kannalta on oleellista,
paljonko muokkausmenetelmä paljastaa maanpintaa, kuinka syvä muokkausjälki on ja
johdetaanko maanmuokkauksessa valumavesiä uudistusalalta vesistöihin.
Äestyksessä ja aurauksessa tehdään jatkuvaa uraa tai vakoa ja paljastetaan enemmän
kivennäismaata kuin laikuttain maata muokkaavissa laikutuksessa ja mätästysmenetelmissä. Mätästysmenetelmistä ojitusmätästys ja naveromätästys paljastavat eniten
maanpintaa. Ne ovat vaikutuksiltaan voimakkaita maanmuokkaustapoja. Molemmissa
kaivetaan pitkänomaisia naveroita ja ojitusmätästyksessä myös kasvupaikkaa pysyvästi kuivattavia syvempiä kuivatusojia, joilla johdetaan vettä pois uudistusalueelta.
Vähiten maanpintaa paljastavat laikutus ja kääntömätästys, joka paljastaa maanpintaa noin kolmanneksen vähemmän kuin laikkumätästys. Voimakkaimmat vesistövaikutukset on ojitusmätästyksellä, naveromätästyksellä ja aurauksella. Kevyempien
maanmuokkausmenetelmien näkyvät jäljet häviävät melko nopeasti muokkausjäljen
kasvaessa umpeen.
101
Maanmuokkauksen tunnettuja ympäristövaikutuksia ovat vaikutukset pintakasvillisuuteen, lahopuun hävikki murskaantumisen ja hautautumisen seurauksena sekä
ravinteiden, kiintoaineksen ja metallien huuhtoutuminen uudistusaloilta vesistöihin.
Yksi maanmuokkauksen vaikutuksista on podsolimaannoksen pintamaan kemiallisesti erilaistuneiden kerrosten sekoittuminen syvemmissä muokkausjäljissä. Maanmuokkauksen pitkäaikaisvaikutuksista monimuotoisuuteen ei ole juurikaan tietoa.
Maanmuokkaus vähentää varpujen, jäkälien ja sammalten peittävyyttä
Päätehakkuu yksinään saa aikaan hyvin suuria muutoksia pintakasvillisuuden lajistossa ja sen peittävyydessä. Nopeakasvuisten heinien ja ruohojen lajimäärä ja peittävyys kasvaa voimakkaasti ja sammalten, poronjäkälien ja varpujen peittävyys pienenee
murto-osaan ennen hakkuuta vallinneesta tilanteesta.
Maanmuokkaus voimistaa näitä muutoksia paljastamalla kivennäis- ja turvemaapintoja pioneerikasvilajien, kuten heinien ja lehtipuiden siementaimien uudistumiselle
ja kasvulle hyvin soveltuviksi, kilpailusta vapaiksi kasvualustoiksi sekä nopeuttamalla
orgaanisen aineksen hajotusta ja lisäämällä siten typen ja muiden ravinteiden saatavuutta. Maanmuokkaus onkin vaikuttanut metsien aluskasvillisuuteen merkittävästi.
Maanmuokkausjäljessä alkuperäinen lajisto häviää kokonaan ja tilalle kasvaa pioneerilajeja. Kun maanmuokkauksessa käytännössä puolet maanpinnasta käsitellään, ovat
metsikkötason lajistolliset vaikutukset voimakkaita. (Vanha-Majamaa 2001)
Metsäntutkimuslaitoksen pintakasvillisuuden muutosten seurantatutkimuksessa (1985–
2006) mustikan peittävyys oli kaksikymmentä vuotta päätehakkuun jälkeen vain 25 %
hakkuuta edeltäneestä tasosta. Samassa ajassa puolukan peittävyys palautui lähelle lähtötasoa. (Tonteri ym. 2013)
Avohakkuu ja maanmuokkaus vahingoittavat sekä mustikan että puolukan maavarsiverkostoja. Niiden maanalaisen biomassan palautuminen hakkuuta edeltävälle tasolle
Kuva 32. Voimakkaasti muokattu päätehakkuuala Rovaniemellä.
© Panu Kunttu
102
kestää vuosikymmeniä. Sammalet ja poronjäkälät vähenivät päätehakkuun jälkeen, eivätkä ne ehtineet toipua 20 vuoden seurantajakson aikana. Kahdenkymmenen vuoden
kuluttua hakkuusta heinien ja ruohojen peittävyys alkoi pienentyä, mutta lajimäärä
pysyi edelleen suurena. Varttuneen metsän lajien lisäksi kasvillisuudessa oli edelleen
sukkession varhaisvaiheiden lajeja. (Tonteri ym. 2013)
Avohakkuut ja maanmuokkaus ovat haitallisia mustikalle, samoin puustojen tihentyminen. Näiden syiden vuoksi mustikan peittävyys on alentunut puoleen 1950-luvun
tilanteeseen verrattuna (Reinikainen ym. 2000). Tämä on ollut suuri ekologinen muutos metsäluonnossa. Mustikka on yksi metsäluonnon avainlaji, josta riippuu monen
muun lajin elämä. Mustikka on tärkeä ravintokasvi pölyttäjille. Kimalaiset ja muut
pölyttäjät keräävät mettä ja siitepölyä mustikan kukista. Mustikka on pääravintokasvi 77 suurperhoslajille, ja sitä syö 143 lajia. Perhosten toukat ovat tärkeää ravintoa
hyönteissyöjälinnuille ja metsäkanalintujen poikasille. Lintulajeista 20 syö mustikoita, mm. rastaat, metsäkanalinnut ja kuukkeli. Metsäkanalinnuille mustikka on tärkein
ravintokasvi. Niille maistuvat sen marjat, varret, lehdet ja lehdillä elävät toukat. Tuuhea mustikan varvusto antaa myös suojan metsäkanalintujen poikasille. Myös monet
nisäkkäät syövät mustikan lehtiä tai marjoja.
Ojitusmätästys on uudisojitusta, jos sitä tehdään ennen ojittamattomilla turvemailla
tai soistuneilla kankailla. Uudisojitusta ei pitäisi Suomessa enää tehdä. Todellisuudessa sitä kuitenkin tehdään edelleen metsänuudistamisen maanmuokkauksen yhteydessä. Sitä ei vain tilastoida ojitukseksi vaan maanmuokkaukseksi. Ekologiset vaikutukset
ovat kuitenkin samanlaisia. Ojitusmätästys muuttaa kuivatusvaikutuksen vuoksi pysyvästi korpien ja soistuneiden kankaiden vesitalouden ja kasvillisuuden. Ne muuttuvat
kasvillisuudeltaan ja muulta lajistoltaan kangasmaiden kaltaisiksi. Kosteasta kasvupaikasta ja pienilmastosta riippuvaisia lajeja häviää pysyvästi.
Kuivatus vähentää korpien, rämeiden ja soistuneiden kankaiden hyönteisravinnon
määrää ja heikentää siten niiden laatua metsäkanalintujen poikueympäristöinä. Korvissa on hyönteisravintoa moninkertainen määrä kangasmetsiin verrattuna, mikä tekee niistä avainympäristöjä metsäkanalinnuille. Kaikki korpityypit ovat arvokkaita ja
uhanalaisia luontotyyppejä.
Maanmuokkaus hävittää kuollutta puuta merkittävästi
Uudistuhakkuut ja maanmuokkaus aiheuttavat kuolleen puun hävikkiä murskaantumisen ja hautautumisen seurauksena. Erityisesti pidemmälle lahonnut pehmeä
lahopuu murskaantuu helposti näissä toimenpiteissä. Hävikki voi olla hyvin suurta,
40–80 % järeän kuolleen runkopuuston tilavuudesta.
Päätehakkuuikäisissä talouskuusikoissa tehdyssä tutkimuksessa (Hautala ym. 2004)
päätehakkuun ja äestyksen vaikutuksesta lahopuuhun havaittiin, että ennen hakkuita
seurantaa varten merkityistä ja mitatuista maapuukappaleista (läpimitta ≥ 10 cm) kolmasosa hävisi kokonaan. Maanmuokkauksen jälkeen löydettyjen kappaleiden tilavuus
oli pienentynyt osittaisen murskautumisen tai häviämisen vuoksi 68 %. Kokonaan
hävinneet maapuukappaleet huomioiden maapuun tilavuushävikki oli 81 %. Suurinta
hävikki oli pitkälle lahonneessa ja pienintä tuoreessa lahopuussa.
Myös muissa tutkimuksissa metsänuudistamisen on todettu aiheuttavan merkittävää lahopuun määrän vähenemistä, mutta syitä ei ole tarkemmin eritelty. Sippola ym. (1998)
havaitsi Suomen Lapissa tehdyssä tutkimuksessa, että avohakkuualoilla oli vain 40 %
siitä kuolleiden järeiden puiden määrästä, joka oli mitattu vanhoista luonnonmetsistä.
103
Myös Ruotsissa Fridman ja Waldheim (2000) havaitsivat lähes 50 % suuruisen järeän
kuolleen puun määrän alenemisen päätehakkuiden seurauksena. Tulos perustui Ruotsin VMI-koealojen aineiston analyysiin.
Suomen yksityis- ja yhtiönmaiden muokatuilla avohakkuualoilla lahoa maapuuta oli
19 prosenttia vähemmän (keskimäärin 0,5 vs. 0,7 m3
/ha) ja muokatuilla siemenpuuhakkuualoilla 39 % vähemmän (0,3 vs. 0,5 m3
/ha) kuin vastaavilla muokkaamattomilla
hakkuualoilla. Tulos perustuu Metsätalouden kehittämiskeskus Tapion luonnonhoidon seurannan 2004 laskentatulokseen, jossa oli mukana 1 151 hakkuualaa, yhteensä
3 057 ha. Lahopuun määrä hakkuualoilla on arvioitu silmämääräisesti. (Punttila
2005)
Myös Suomen VMI-koealojen poikkileikkausaineiston perusteella lahopuun hävikki
päätehakkuun yhteydessä on suurta. Uudistuskypsissä metsätalouden maan metsissä
lahopuuta on 10–12 m3
/ha, mutta taimikoissa enää vajaa 4 m3
/ha (kuva 33) (Korhonen
ym. 2016). Tämä vastaa noin 70 % nettohävikkiä lahopuun määrässä. Tulos huomioi
metsässä jo olleen lahopuun häviämisen päätehakkuussa, mahdollisessa energiapuun
korjuussa ja maanmuokkauksessa sekä uuden lahopuun syntymisen.
Luonnonvarakeskuksen skenaariolaskelmien mukaan minimoimalla kuolleen puun
hakkuuhävikki kuolleen puun määrää on mahdollista lisätä vuoteen 2054 mennessä
puuntuotannon metsämaalla saman verran kuin luonnonpoistuma lisää sitä EteläSuomen nykyisen suojelualueverkoston sisällä. Tämä on huomionarvoinen tulos, joka
kannustaa kuolleen puun hakkuuhävikin minimoimiseen. (Korhonen ym. 2016) Ekologiset vaikutukset näiden välillä ovat toki erilaiset, sillä talousmetsissä mahdollisesti
tapahtuva kuolleen puun määrän lisääntyminen tarkoittaa melko pientä hehtaarikohtaista lisäystä hyvin laajalla pinta-alalla.
Kevyempiä ja laikuttaista muokkausjälkeä tekeviä maanmuokkausmenetelmiä käyttämällä lahopuun tuhoutumista voidaan todennäköisesti pienentää. RabinowitschJokisen ja Vanha-Majamaan (2010) tutkimuksessa mätästys vähensi pystylahopuiden
Kuva 33. Järeiden kuolleiden puiden tilavuus eri kehitysluokkien metsissä VMI9:n ja VMI10:n
poikkileikkausaineiston mukaan. Prosenttiluvut kuvaavat kuolleiden puiden hävikin suuruutta
uudistuskypsien metsien kuolleiden puiden tilavuuteen verrattuna. (Korhonen ym. 2016)
14
12
10
8
6
4
2
0
Järeän kuolleen puuston
tilavuus m3
/ha
Uudistusalat Taimikot Kasvatusmetsät Uudistuskypsät
metsät
 VMI9
 VMI10

-40 %
-68 %
104
määrää noin 20 %, mutta maapuuston määrän väheneminen oli selvästi pienempi kuin
Hautalan ym. (2004) tutkimuksessa, jossa maanmuokkausmenetelmänä oli äestys.
Vähiten lahopuun tuhoutumista aiheuttavat todennäköisesti laikutus, kääntömätästys
ja laikkumätästys, koska ne paljastavat vähiten maanpintaa ja muokkausjälki on laikuttaista.
Lahopuun murskaantumisen ja hautautumisen täydellinen välttäminen metsän uudistamisen yhteydessä on kuitenkin käytännössä vaikeaa. Uudistusaloilla työskennellään
useilla raskailla työkoneilla kuten monitoimikoneella, metsätraktorilla ja maanmuokkauskoneella sekä mahdollisesti lisäksi latvusmassan korjuuseen liittyen metsätraktorilla ja kannonnostoon liittyen kaivinkoneella ja metsätraktorilla. Mitä enemmän
ajokertoja uudistusalalla tehdään, sitä enemmän lahopuustoa todennäköisesti murskaantuu ja hautautuu.
Säästöpuuston ja säästettävien luontokohteiden keskittäminen olemassa oleviin lahopuukeskittymiin vähentää lahopuuston hävikkiä. Vanha-Majamaa ja Jalonen (2001)
suosittelevat säästöpuiden jättämistä korpiin ja soistuneisiin painanteisiin, koska niissä on enemmän lahopuustoa ja haapoja kuin ympäröivillä kankailla. Kovempia, koossa
pysyviä lahopuita voi myös siirrellä harvesterin tai metsätraktorin kouralla pois ajoreitiltä säilymisen kannalta turvallisempaan paikkaan.
Kuolleita puita kaatuu, murskaantuu ja hautautuu myös harvennushakkuissa puiden kaadon ja kuljetuksen seurauksena. Hävikki on kuitenkin todennäköisesti vähäisempää kuin päätehakkuiden ja maanmuokkauksen seurauksena. Myös harvennushakkuissa voidaan säästää lahopuustoa jättämällä käsittelemättömiä säästöpuuryhmiä ja riistatiheikköjä lahopuukeskittymiin ja siirtelemällä kuolleita puita pois
ajourilta.
Maanmuokkaus lisää hiilipäästöjä ilmakehään kangas- ja turvemailla
Päätehakkuu muuttaa metsän hiilinielusta hiilipäästöjen lähteeksi 15–30 vuodeksi.
Tämä johtuu siitä, että hiilen sitoutuminen kasvavaan puuston ja puuston karikesyöttö
maaperään vähenee voimakkaasti ja toisaalta hakkuutähteiden, karikkeen ja humuksen hajotus lisääntyy. Maanmuokkaus voi lisätä hiilivuotoa maaperästä, sillä se nostaa
maan lämpösummaa muokkausjäljessä ja nopeuttaa hajotustoimintaa.
Simola (2018) tutki kangasmetsien avohakkuiden ja maanmuokkauksen vaikutuksia
metsämaan hiilivarastoon vertaamalla niitä viereisestä vanhan metsän metsämaasta
otettuihin näytteisiin 93 tutkimuskohteella Suomessa. Tutkimuksessa havaittiin, että
muokattujen uudistusalojen metsämaan orgaanisen aineen määrä oli vähentynyt yli
10 vuotta vanhoilla muokkausaloilla keskimäärin 1 260g/m2
. Tämä vastaa noin 15 %:n
suuruista orgaanisen aineeen määrän vähenemistä hakkaamattomiin vanhoihin metsiin verrattuna. Auratuilla metsänuudistamisaloilla metsämaan orgaanisen aineksen
vähentyminen oli keskimäärin vähän suurempaa kuin äestetyillä uuditusaloilla. Avohakkuualoilla, joita ei ollut muokattu, metsämaan orgaanisen aineen määrä oli vähentynyt keskimäärin vain 300g/m2
 eli 3,9 %. (Simola 2018)
Nykyisten maanmuokkauspinta-alojen perusteella (1 200km2
/v), Simola (2018) arvioi maanmuokkauksen aiheuttamien hiilidioksidipäästöjen olevan suuruusluokkaa
2,8Tg/v. Tämä merkitsee sitä, että 1960-luvulta lähtien yhteensä 130Tg on päässyt
ilmakehään maanmuokkauksen seurauksena, sillä noin 58000km2
 metsämaata on
muokattu tähän mennessä. (Simola 2018)
105
Aikaisemmissa tutkimuksissa Simola ym. (2012) selvittivät orgaanisen aineksen hävikkiä ojitetuilta turvemailta keräämällä uudelleen näytteitä 1980-luvulla tutkituilta
37 näytealalta, täsmälleen samoista kohdista. 1980-luvun ja vuonna 2009 kerättyjen näytteiden vertailu osoitti huomattavaa vaihtelua, vähäisestä orgaanisen aineen
määrän lisääntymisestä huomattavaan vähenemiseen. Keskimääräinen orgaanisen
aineen määrän väheneminen oli vuonna 2009 suuruudeltaan 7,4 (± 2,5) kg/m2
 turpeen kuivamassaa verrattuna 1980-luvun arvoihin. Tulosten mukainen keskimääräinen orgaanisen aineen määrän nettoväheneminen Suomen keskiosien ojitetuilla
turvemailla arvioitiin olevan 150 g C m2
/v. (Simola ym. 2012)
Ojanen (2014) tutki väitöskirjassaan ojitettujen turvemaiden kasvihuonekaasujen
taseita maasta tulevien päästöjen ja karikesadon kautta tapahtuvan maaperään
sitoutumisen välisenä erotuksena. Hänen tulostensa mukaan rehevien koealojen
(ruoho- ja mustikkaturvekankaat) maaperä oli keskimäärin CO2-lähde. Näiden
kasvupaikkojen CO2-päästöjen suuruudeksi arvioitiin keskimäärin 190±70 g/m2
/v.
Karujen koealojen (puolukka- ja varputurvekankaat) maaperä oli puolestaan CO2-
nielu, jonka suuruus oli 70±30g/m2
/v. Typpioksiduulin (N2O) lähde osoittautui sitä
pienemmäksi, mitä karumpi koeala oli, vaihteluvälin ollessa 0,185–0,029 g/m2
/v.
Hyvin kuivuneet koealat, joilta suokasvillisuus oli kadonnut, olivat lieviä metaaninieluja. Nielun suuruus oli keskimäärin 0,28±0,04 g/m2
/v). Märkinä pysyneet koealat, joilla suokasvillisuutta oli vielä jäljellä, olivat metaanilähteitä, joiden suuruus oli
keskimäärin 1,16±0,48 g/m2
/v.
Kun kasvavan puuston synnyttämä CO2-nielu otettiin huomioon, lähes kaikki Ojasen
(2014) tutkimuksen koealat olivat tällä hetkellä kokonaisuutena kasvihuonekaasunieluja. Tämä johtui siitä, että puuston kasvuun sitoutui enemmän hiiltä kuin turvemaasta
tulee kasvihuonekaasujen päästöjä. On tärkeää huomata, että tämä asetelma muuttuu,
kun suopuustoja uudistetaan.
Ojasen (2014) johtopäätös on, että karut metsäojitusalueet eivät näytä olevan merkittäviä kasvihuonekaasujen lähteitä. Metsätalous voi niillä olla ilmastonsuojelun kannalta yhtä kestävää kuin kivennäismailla. Rehevillä alueilla turve sen sijaan hajoaa
vähitellen, ja maaperä toimii CO2-lähteenä todennäköisesti siihen asti, kunnes kaikki
turve on hajonnut. Pitkällä aikavälillä turpeen hajoamisesta aiheutuvat päästöt ylittävät puuston lisääntymisen nieluvaikutuksen rehevillä ojitetuilla turvemailla.
Ojanen (2014) arvioi kaikkien Suomen metsäojitettujen soiden maaperän vuotuisen
CO2-taseen olevan 10 miljoonan tonnin nielun ja 10 miljoonan tonnin lähteen välillä. Eniten epävarmuutta arvioon aiheuttaa juuristokarikkeen muodossa maaperään
vuosittain sitoutuvan hiilen määrän arvioinnin vaikeus ja epävarmuus.
Ojitetuilta turvemailta mitattuja ja arvioituja kasvihuonekaasujen päästöjen tutkimustulosten päälinjoja voitaneen soveltaa myös ojitusmätästetyille turvemaille, sillä ojitusmätästys aiheuttaa samantapaisia ekologisia muutoksia turvemaassa kuin
metsäojitus. Tosin uudistusalan hajotusolosuhteet ovat erilaiset, sillä puuston varjostus puuttuu. Maaperän lämpeneminen avohakkuun jälkeen nopeuttaa turpeen
hajotusta. Myös kohoumia muodostava mätästys nopeuttaa turpeen hajoamista
mättäissä. Nämä tekijät todennäköisesti lisäävät turpeesta vapautuvan hiilidioksidin määrää.
Avohakkuun jälkeen puuston biomassan kasvun ja karikesyötön aiheuttamat nieluvaikutukset vähenevät merkittävästi ja pitkäksi aikaa, joten turvemaiden uudistusalat
toimivat selvinä hiilipäästöjen lähteinä.
106
Maanmuokkaus lisää kiintoaineksen ja ravinteiden huuhtoutumista
vesistöihin
Maanmuokkaus lisää ravinteiden huuhtoutumisen riskiä avohakkuualoilta. Maanmuokkaus nopeuttaaa hajotusta, tuhoaa pintakasvillisuutta ja muuttaa maan rakennetta, mikä voi vaikuttaa maan vesitaloudellisiin ominaisuuksiin sekä veden virtausreitteihin ja vaikuttaa siten valuman muodostumiseen. (Palviainen ym. 2016)
Maanmuokkaus lisää typen ja fosforin huuhtoutumista vesistöihin. Typpi huuhtoutuu pääasiassa vesiliukoisena nitraattityypenä. Typen huuhtoutuminen lisääntyy siksi, että maanmuokkaus vähentää typpeä käyttävän pintakasvillisuuden peittävyyttä.
Kavupaikan rehevyys sekä pintakasvillisuuden määrä hakkuun ja maanmuokkauksen
jälkeen ja sen elpymisnopeus ovat keskeisiä typen huuhtoutumiseen vaikuttavia tekijöitä. (Kenttämies & Saukkonen 1996)
Fosfori huuhtoutuu erityisesti kivennäismailta pääasiassa kiintoainekseen sitoutuneena. Siksi eroosion ja kiintoainehuuhtouman määrä on huuhtouman suuruuden kannalta ratkaiseva tekijä. Tämä johtuu siitä, että vesiliukoinen fosfaattifosfori pidättyy
kemiallisesti hyvin kivennäismaan rikastumiskerroksen rauta- ja alumiiniyhdisteisiin.
(Kenttämies & Saukkonen 1996)
Turvemailla tilanne on toisenlainen. Niissä fosfaatti-ioneja pidättäviä rauta- ja alumiiniyhdisteitä on yleensä paljon vähemmän ja siksi vesiliukoisen fosfaattifosforin
huuhtoutuminen avohakkuun ja maanmuokkauksen jälkeen on usein suurempaa.
Ojitettujen turvemaiden avohakkuut ja maanmuokkaus aiheuttavatkin huomattavasti
suuremman fosforikuormituksen lähteen kuin vastaavat toimenpiteet kangasmailla.
(Kenttämies & Saukkonen 1996)
Merkittävin maanmuokkauksen vesistövaikutus ei kuitenkaan ole ravinteiden vaan
kiintoaineksen huuhtoutuminen. Pelkkä hakkuu yksinään ei aiheuta merkittävää
kiintoainekuormitusta, ellei maanpinta rikkoonnu puunkorjuussa. Maanmuokkaus
sen sijaan lisää kiintoaineen huuhtoutumisriskiä sitä enemmän mitä enemmän maata paljastuu ja mikäli muokkaus synnyttää vettä johtavia vakoja tai ojia, jotka voivat
syöpyä. Hakkuun ja maanmuokkauksen ainehuuhtoumia lisäävät vaikutukset kestävät
5–15 vuotta. Päätehakkuualoilta mitatut mittausjakson keskimääräiset kiintoaineksen
huuhtoumat vaihtelevat kohdekohtaisesti todella paljon (0,5–400 kg/ha/v).
Kiintoaineksen huuhtoutumista lisäävät maanpinnan rikkoutuminen puunkorjuussa, voimakas maanmuokkaus, ojat ja erityisesti syöpymisherkkään kivennäismaahan
ulottuvat ojat, syöpymisherkkä maalaji (hieno hiekka, hieta, hiesu), valuma-alueelta
tulevan veden suuri määrä, rinteen kaltevuus ja vesistön läheisyys. Leveä suojavyöhyke ja etenkin hakkuualueen sijainti kaukana vesistöistä ja ojista vähentää vesistöihin
päätyviä ainehuuhtoumia selvästi. (Palviainen ym. 2016)
Kiintoaines on haitallista vesieliöstölle, koska se samentaa vettä, muuttaa pohjan laatua liettämällä sen, täyttää kivenkoloja ym. suojapaikkoja ja peittää pohjasammalikkoja. Lisäksi orgaanisen kiintoaineksen hajotus kuluttaa vesistön happivaroja ja siitä
vapautuu ravinteita veteen. (Kenttämies & Saukkonen 1996)
Sorapohjan liettyminen heikentää ravun ja taimenen lisääntymismenestystä. Kiintoaines
pilaa kutusorakoita ja tuhoaa mädin tukahduttamalla sen. Pohjasammalikot ovat tärkeitä
elinympäristöjä pohjaeläimille kuten vesihyönteisille ja äyriäisille. Sammalten peittyminen kiintoainekseen vähentää taimenen ravintoa. (Kenttämies & Saukkonen 1996)
107
Raudan ja alumiinin huuhtouma kasvaa, kun kivennäismaan rikastumiskerrosta
käännetään maan pinnalle voimakkaassa maanmuokkauksessa tai ojituksessa. Hapan sadevesi liuottaa metalleja rikastumiskerroksesta. Rauta ja alumiini ovat ionimuodossa haitallisia kaloille ja pohjaeläimille vesistöissä. Niillä on myrkyllisiä vaikutuksia kalojen poikasiin ja ne mm. saostuvat kiduksiin. Veden happamuus lisää haittavaikutuksia. Veden humuspitoisuus taas vähentää haittavaikutuksia. (Kenttämies &
Saukkonen 1996)
Päätehakkuiden ja maanmuokkauksen vaikutusten voimakkuudessa on suuria kohdekohtaisia eroja. Avohakkuualojen keskikoon pieneneminen, maanmuokkausmenetelmissä tapahtuneet muutokset ja suojavyöhykkeiden ja muiden vesiensuojeluratkaisujen käyttö avohakkuiden ja maanmuokkauksen yhteydessä ovat vähentäneet metsänuudistamisen aiheuttamaa ainekuormitusta vesistöihin selvästi.
Palviainen ym. (2014) ovat koostaneet Pohjoismaissa tehtyjen päätehakkuiden ja
maanmuokkauksen ainehuuhtoumia selvittäneiden valuma-aluetutkimusten keskeiset
tulokset. Neljän Itä-Suomessa toteutetun valuma-aluetutkimuksen perusteella Palviainen ym. (2016) päättelevät että ainehuuhtoumat vesistöihin jäävät minimaalisiksi,
kun vain pieni osa (≤10 %) valuma-alueesta avohakataan ja muokataan ja hakatun
alueen ja vesistön väliin jää leveä käsittelemätön suojavyöhyke (tutkimuksessa 10–450
m) Suomen keski- ja pohjoisosissa, joissa ilmaperäinen laskeuma on pieni, maaperät
keskiravinteisia ja maasto suhteellisen tasaista.
Suuremmat avohakkuut (>30 % valuma-alueesta) voivat lisätä kokonaistypen, orgaanisen typen, nitraattitypen, fosfaattifosforin ja kiintoaineksen huuhtoumaa vesistöihin
yli kymmenen vuoden ajan. Kohteiden avohakkuut ja maanmuokkaus toteutettiin nykyisten metsänhoitokäytäntöjen mukaisilla tavoilla. Maanmuokkaustapana kohteilla
oli äestys ja yhdessä kohteessa osalla aluetta mätästys. (Palviainen ym. 2016)
Maanmuokkaus voi lisätä myös aineiden huuhtoutumista pohjavesiin. Kantojen
noston, päätehakkuun ja maanmuokkauksen on todettu aiheuttavan nitraattitypen
huuhtoutumista pohjavesiin. Nitraattipitoisuudet ovat olleet enimmillään hieman yli
2 mg/l. Nousun merkitys on vähäinen, sillä talousvesien laatuvaatimusten raja-arvo on
25 mg/l (Kubin 2012).
Märkien orgaanisten maiden maaperävauriot aiheuttavat metyylielohopean huuhtoutumista
Päätehakkuiden ja maanmuokkauksen on havaittu lisäävän kokonaiselohopean ja metyylielohopean huuhtoutumista maaperän humuskerroksesta vesistöihin. Ilmakehään
mm. fossiilisten polttoaineiden poltosta, kaivostoiminnasta ym. lähteistä päässyttä
elohopeaa on pidättynyt metsämaan orgaaniseen kerrokseen.
Vesistöissä haitallisimman metyylielohopean muodostumista tapahtuu hakkuun ja
maanmuokkauksen jälkeen erityisesti runsaasti orgaanista ainesta sisältävissä maastonkohdissa, joiden maaperään syntyy märät ja hapettomat olosuhteet. Vesistöön
huuhtoutunut metyylielohopea rikastuu vesiekosysteemin ravintoketjuissa kaloihin
ja se voi rajoittaa niiden käyttöä ihmisravinnoksi. Euroopan Unioni on terveyssyistä
asettanut kalojen käytön ylärajaksi 0,02 mg Hg/kg kalojen tuorepainosta.
Porvari (2003) havaitsi Suomessa tekemässään tutkimuksessa 48 % kasvun kokonaiselohopean huuhtoutumisessa ja 133 % kasvun metyylielohopean huuhtoutumisessa.
Porvari (2003) arvioi syiksi maanmuokkauksen aiheuttamat muutokset vesien kulku-
108
reiteissä sekä orgaanisen kiintoaineksen ja veteen liuenneen humuksen huuhtoumien
lisääntymisen. Elohopeaa huuhtoutuu vesistöihin niihin sitoutuneena. (Porvari 2003).
Bishop ym. (2009) arvioivat että 9–23 % kaloihin kertyneestä elohopeasta Ruotsin
sisävesissä on seurausta metsien hakkuista. Sen jälkeen päätehakkuiden, maanmuokkauksen ja kantojen noston vaikutuksia elohopean huuhtoutumiseen on tutkittu lisää ja tulokset ovat hyvin vaihtelevia. Eklöfin ym. (2016) tekemän yhteenvedon mukaan 12 tutkimuksesta viidessä ei havaittu metsätalouden toimenpiteiden
lisäävän metyylielohopean kuormituksen kasvua, kolmessa tutkimuksessa se kasvoi
noin 1,5-kertaiseksi ja neljässä tutkimuksessa se kasvoi paljon, noin 2–5-kertaiseksi
(taulukko 6).
Tulosten suuri hajonta vaikeuttaa tutkijoiden mukaan metsätalouden uudistamistoimenpiteiden kokonaisvaikutusten arviointia. Eklöfin ym. (2016) arvion mukaan
metsätalouden toimenpiteiden seurauksena syntyvän elohopekuormituksen osuus on
todennäköisesti pienempi kuin Bishopin (2006) arvioima ja kohdekohtainen hajonta
on suurta.
Eklöfin ym. (2016) mukaan elohopean voimakkaan metyloitumisen alueita voidaan
vähentää välttämällä ajamista metsäkoneilla, maanmuokkausta ja kantojen nostoa
märilllä alueilla ja suojelemalla maaperää vaurioilta, kun märkiä alueita ylitetään.
Suojavyöhykkeet purojen, soiden ja järvien varsilla vähentävät suoria valuntayhteyksiä
metyylielohopean muodostumisen hot spot -alueiden ja vesistöjen välillä. Tällaisten
suorien valuntayhteyksien välttämisen lisäksi tutkijat suosittelevat, että hakkuut tehtäisi lumipeitteen aikana maaperän ollessa jäässä ja että hakkuita, maanmuokkausta ja
kantojen nostoa vältetään silloin kun maaperä on hyvin märkää myrskyjen ja voimakkaiden sateiden jälkeen. Tutkijat suosittelevat myös, että topografia sekä maaperän
märkyys ja kantokyky otetaan huomioon, kun metsäkoneiden ajoreittejä ja suojavyöhykkeitä suunnittellaan.
Turvemaiden metsänuudistamisessa suuremmat vesistökuormituksen
riskit kuin kivennäismailla
Turvemaiden päätehakkuiden ja maanmuokkauksen vesistövaikutuksia on tutkittu vähemmän ja lyhyemmän aikaa kuin kivennäismaiden.
Fosfaattifosforin huuhtoutumisen riski päätehakkuun ja maanmuokkauksen jälkeen
on merkittävä karuilla mäntyä kasvavilla ojitetuilla turvemailla, koska karujen soiden
turpeessa on hyvin vähän fosfaattifosforia pidättäviä rauta- ja alumiiniyhdisteitä. Tällöin hakkuutähteistä vapautuva fosfori ei pidäty turpeeseen vaan huomattava osa siitä
huuhtoutuu. (Nieminen & Ahti 2005)
Turvemaan pintakerroksen vettyminen hakkuun jälkeen lisää raudan, fosforin ja liukoisen humuksen (DOC) huuhtoutumista merkittävästi. Nopeasti hakkuun jälkeen
tehtävä tehokas ojitus voi vähentää näitä ainehuuhtoumia, mutta ojitus aiheuttaa puolestaan huomattavaa kiintoaineksen ja ravinteiden huuhtoumaa vesistöihin. (Nieminen ym. 2017)
Turvemaiden maanmuokkauksessa kiintoaineksen huuhtoutumisen riski on suuri
silloin, kun ojitusmätästystä käytetään maanmuokkausmenetelmänä ohutturpeisilla
ojitetuilla soilla ja ojat kaivetaan niin syviksi, että ne ulottuvat turpeen läpi syöpymisherkkään kivennäismaahan saakka.
109
Taulukko 6. Elohopean ja metyylielohopean huuhtoutumista avohakkuun ja maanmuokkauksen jälkeen selvittäneet tutkimukset
ja niiden keskeiset tulokset (Eklöf ym. 2016).
Julkaisu Käsittely Alue Elohopean
pitoisuuden lisäys
Metyylielohopean
pitoisuuden lisäys
Tarkentava kommentti
Kronberg 2014 Hakkuu Koillis-Ruotsi - 40‒60 % Laskettu metyylielohopeahuuhtouman
lisäys hakkuualueilta, jotka sijaitsevat
kumpuilevassa maastossa (60 %) ja
maastoltaan tasaisemmilla valuma-alueilla
(40 %), perustuen metyylielohopean
huuhtoumatietoihin avohakkuualoilta,
kasvatusmetsistä ja soilta Ruotsissa.
Eklöf ym. 2014 Hakkuu Balsjö,
Pohjois-Ruotsi
Ei Ei Huuhtouman lisäys, kokonaiselohopea ja
metyylielohopea (30‒50 %).
Eklöf ym. 2014 Maanmuokkaus
Balsjö,
Pohjois-Ruotsi
30 % 50 % Maanmuokkauksella suurempi vaikutus
valumavesien pitoisuuksiin kuin sitä
edeltäneellä hakkuulla.
de Wit ym.
2014
Hakkuu Norja Ei Ei Ei vaikutuksia, vaikka hakkuu aiheutti
voimakkaita maaperähäiriöitä.
Eklöf ym. 2013 Kannonnosto Örebro, Ruotsi Ei Ei Kannonnosto ei lisännyt pitoisuuksia.
Hakatuilla alueilla oli ylipäänsä korkeammat
pitoisuudet kuin hakkaamattomilla verrokkialueilla. Tutkimus ei kuitenkaan kohdistunut
hakkuun vaikutuksiin.
Eklöf ym. 2012 Hakkuu ja
kannonnosto
tai maanmuokkaus
Pohjois- Keskija Etelä-Ruotsi
11‒60 % 22‒76 % Kannonnosto- ja maanmuokkausalueilta
merkittävästi korkeammat pitoisuudet kuin
verrokkialueilta, mutta kannonnoston ja
maanmuokkauksen välillä ei ollut eroa.
Skyllberg ym.
2009
Hakkuu
ja maanmuokkaus
Pohjois-Ruotsi 55 % 250 % Merkittävää metyylielohopean pitoisuuden
kasvua vain kohteilla, jotka sijaitsivat korkeimman merenpinnan tason yläpuolisilla
alueilla.
Munthe ym.
2007a
Hakkuu Etelä-Ruotsi 83 % 325 % Tässä esitetyt luvut ovat ominaiskuormituksia, joita tutkijat käyttivät avohakatuille
metsille kasvaviin metsiin verrattuna. Ne
perustuvat 4‒14 hakatulta ja hakkaamattomalta valuma-alueelta Etelä-Ruotsissa
tehtyihin mittauksiin.
Sørensen ym.
2009a, b
Hakkuu Balsjö,
Pohjois-Ruotsi
15 % Ei Kokonaiselohopean huuhtouma kasvoi 20‒
30 % lisääntyneen valuman seurauksena.
Allan ym. 2009 Hakkuu Kanada Ei Ei Purovesissä ei havaittu kokonaiselohopean eikä metyylielohopean pitoisuuksien
kasvua. Joillakin alueilla metsätalouden
toimenpiteet aiheuttivat kuitenkin pitoisuuksien kasvua maavedessä ja pohjavedessä.
Munthe &
Hultberg 2004
Ajoura Gårdsjön,
Ruotsi
31 % 460 % Ajoura, joka ylittää aiemmin tutkimuksissa
käytetyn verrokkipuron.
Porvari ym.
2003
Hakkuu
ja maanmuokkaus
Suomi 48 % 133 % Kokonaiselohopean ja metyylielohopean
huuhtoumat kasvoivat jopa kymmenkertaisiksi.
110
Ojien välisellä saralla tehtävä maanmuokkaus, kuten mätästys, ei välttämättä aiheuta
merkittävää eroosion lisääntymistä. Vanhojen ojien perkaamisessa ja uusien ojien kaivamisessa eroosion lisääntyminen on kuitenkin väistämätöntä. (Nieminen ym. 2017)
Hienojakoiseen kivennäismaahan ulottuvat ojat voivat lisätä kiintoaineksen huuhtoutumista useilla tuhansilla kilogrammoilla hehtaaria kohden. (Joensuu ym. 1999, Nieminen 2003).
Pelkästään turpeeseen ulottuvissa ojissa eroosio on vähäisempää. Sama ilmiö on ennestään tunnettu kunnostusojitusalueilta. Tutkijat esittävätkin, että ohutturpeisilla
ojitusalueilla käytettäisiin muita maanmuokkausmenetelmiä kuin ojitusmätästystä.
(Nieminen 2004, Nieminen & Ahti 2005)
Tämä kysymys on tulevaisuudessa merkittävä vesiensuojelun kannalta, sillä ojituksen
seurauksena turvekerros ohenee lisääntyneen hajotustoiminnan seurauksena. Pitkälle
hajonnut turve on myös hienojakoisempaa ja herkempää eroosiolle. Päätehakkuuvaiheessa monet ojitetuista korvista ovat ohutturpeisia ja niiden turvekerroksen alla on
usein syöpymisherkkiä hienojakoisia kivennäismaalajeja.
Maanmuokkausmenetelmien vertailua vesiensuojelun näkökulmasta
Äestyksen ja laikutuksen vesistövaikutukset ovat yleensä aika lieviä, koska niitä käytetään melko niukkaravinteisten ja hyvin vettä läpäisevien, maalajiltaan karkeiden
kivennäismaiden kasvupaikkojen muokkaamiseen. Samoin laikku- ja kääntömätästyksen vesistövaikutukset ovat yleensä lieviä, koska muokkausjälki on epäjatkuvaa.
Voimakkaimmat vesistövaikutukset ovat ojitusmätästyksellä, naveromätästyksellä ja
aurauksella, koska niitä käytetään hienojakoisilla, kosteilla ja huonosti vettä läpäisevillä kivennäismaalajeilla. Näillä maalajeilla esiintyy hakkuun jälkeen usein pintavaluntaa ja sen aiheuttamaa eroosiota. Niissä tehdään myös jatkuvaa pitkänomaista
muokkausjälkeä ja ojitusmätästyksessä ojia, jotka ovat syöpymisherkkiä. Lisäksi niiden muokkausjälki on syvempää, paljastuvaa maanpintaa tulee enemmän ja kaivettavat maamäärät ovat suurempia kuin muissa muokkausmenetelmissä.
Suurimmat vesistökuormituksen riskit ovat turvemaiden ojitusmätästysalueilla. Turpeen suurempi maatuneisuusaste ojitettujen turvemaiden päätehakkuualueilla lisää
ainehuuhtoumien riskiä. Turvemaiden ojitusmätästyksessä kiintoaineen huuhtoutumisriksi on suuri ohutturpeisilla alueilla, joissa ojat kaivetaan turpeen alla olevaan
syöpymisherkkään kivennäismaahan saakka.
Hakkuiden luontolaadun tarkastuksissa maanmuokkauksen ja erityisesti navero- ja
ojitusmätästyksen toteutuksessa on ollut yleensä eniten suosituksista poikkeavia toteutuksia ja puutteita vesiensuojeluratkaisuissa. Vuoden 2016 hakkuiden luontolaadun tarkastuksen tulosten mukaan 28 %:lla kohteista, joissa oli kaivettu ojia tai naveroita tai perattu ojia, ei ollut käytetty vesiensuojelumenetelmiä (Suomen metsäkeskus
2016).
Laskeutusaltaat ja lietekuopat pidättävät tutkimusten mukaan vain karkeaa kiintoainesta, mutta eivät hienojakoista kiintoainesta eivätkä lainkaan veteen liuenneita aineita, kuten ravinteita ja liuennutta humusta. (Joensuu ym. 1999)
Pintavalutuskentät pidättävät tehokkaasti kiintoainesta ja myös osan veteen liuenneista ravinteista. Niiden tekeminen ennallistamalla voi kuitenkin aiheuttaa merkittävää
111
typen, fosforin ja lienneen humuksen huuhtoutumista. Lisäksi pintavalutuskentät eivät ole osoittautuneet tehokkaiksi pidättämään liuennutta humusta (DOC) ja siihen sitoutuneita orgaanisia ravinteita. Lopputuloksena voi sen vuoksi olla veteen liuenneen
humuksen (DOC) ja liuenneiden orgaanisten ravinteiden kuormituksen lisääntyminen. (Nieminen ym. 2017)
Turvemaiden päätehakkuiden ja maanmuokkauksen vesiensuojeluongelmiin ei näytä
olevan selkeää toimivaa ratkaisua. Nieminen ym. (2017) ehdottavat, että jatkossa tutkimusponnistukset tulee suunnata turvemaiden metsien sellaisiin kasvatusvaihtoehtoihin, jotka säilyttävät puuston peitteellisyyttä ja haihdutusta, ehkäisevät pohjavesipinnan nousua, eivätkä edellytä kunnostusojitusta eivätkä voimakasta maanmuokkausta.
Tällaisia ovat mm. eri-ikäisrakenteisen metsän kasvattaminen poiminta- ja pienaukkohakkuin. (Nieminen ym. 2017)
Näitä turvemaiden vaihtoehtoisia metsänkasvatustapoja ja niiden vaikutuksia vesistöihin ja turpeen hiilipäästöihin tutkitaan Luonnonvarakeskuksen aloittamassa SuoERIKA-tutkimuskokonaisuudessa.
Johtopäätöksiä ja kehittämissuosituksia
Jäkälävaltaiset karut kasvupaikat olisi hyvä jättää kokonaan muokkaamatta. Myös
työmaan osat, jotka ovat jäkälävaltaisia, jätetään muokkaamatta. Jäkälätyypin metsät
ovat uhanalaisia luontotyyppejä ja maajäkälät ovat yleisessä taantumiskehityksessä
Suomessa. Karujen kasvupaikkojen ohuthumuksiset metsät uudistuvat yleensä hyvin
luontaisesti ilman maanmuokkaustakin.
Säästöpuiden ja säästöpuuryhmien ympärille tulee jättää vähintään kahden metrin
muokkaamaton vyöhyke. Kuolleita pystypuita ei kaadeta muokkauksessa. Maapuiden
yli ajamista vältetään, ja ne pyritään kiertämään.
Kuva 34. Turvemaiden avohakkuu, maanmuokkaus ja kunnostusojitus aiheuttavat suuren vesistökuormitusriskin.
© Petri Keto-Tokoi
112
Lahopuun hävikki päätehakkuissa ja maanmuokkauksessa on useimpien tutkimusten
mukaan suurta, 40–80 %. Sillä on mallinnustutkimusten mukaan huomattava vaikutus lahopuun keskimääräisiin tilavuuksiin kiertoajan aikana. Lahopuun tuhoutumista
aiheuttaa eniten jatkuvaa muokkausjälkeä tekevät auraus ja äestys, ja niissä lahopuiden
varominen on vaikeampaa. Laikutus sekä laikku- tai kääntömätästys tuhoavat todennäköisesti vähemmän lahopuuta, ja niissä sen varominen on paremmin mahdollista.
Metsänhoidon ohjeissa olisi mahdollista asettaa raja-arvo sille, paljonko lahopuustoa
saa korkeintaan murskaantua ja hautautua puunkorjuussa ja maanmuokkauksessa.
Tämä pakottaisi miettimään ratkaisuja, joilla lahopuun hävikkiä voidaan vähentää.
Esimerkiksi FSC-standardissa asiaa koskeva kriteeri edellyttää vain metsätaloustoimien suunnittelua siten, että vaurioituvan runkolahopuun määrä jää vähäiseksi. Ilman
mittareita ja raja-arvoja tämän kriteerin toteutumista on vaikea todentaa käytännössä.
Hautautuminen ja katoaminen on todennettavissa maastossa, jos lahopuuston määrä
ennen toimenpidettä on mitattu ja merkitty.
Sekä kangasmaiden että turvemaiden päätehakkuut ja maanmuokkaus aiheuttavat
merkittäviä hiilidioksidipäästöjä ilmakehään. Maanmuokkaus kangasmailla lisää hiilipäästöjä pelkkään avohakkuuseen verrattuna. Ojitusmätästys turvemailla lisää merkittävästi hiilipäästöjä pelkkään avohakkuuseen verrattuna. Peitteellistä metsänhoitoa
harjoittamalla metsämaan hiilipäästöjä voidaan todennäköisesti vähentää.
Maanmuokkauksen vesistövaikutukset ovat todennäköisesti aika hyvin hallittavissa
kangasmailla, jos puustoisen suojavyöhykkeen leveys on 30 metriä ja maanmuokkauksessa noudatetaan muuten Tapion vesiensuojelusuositusten suosittelemia toteutustapoja.
Norojen, märkien painanteiden, vedenkulku-uomien, lähteiden ja tihkupintojen, kosteikkojen ja soiden yli ei ajeta koneilla. Purojen ylitykset minimoidaan. Jos puroja on
pakko ylittää, se tehdään mahdollisimman kantavasta, esimerkiksi kivisestä, kohdasta
ja ylityskohta vahvistetaan puutavaralla ja hakkuutähteillä tai käytetään tilapäissiltaa
maastovaurioiden välttämiseksi. (Immonen ym. 2000)
Ojitus- ja naveromätästyksen vesiensuojeluun ja turvemailla tehtävien hakkuiden, ojien perkauksen ja maanmuokkauksen vesiensuojeluun tulee kiinnittää erityistä huomiota. Näihin kohteisiin sisältyy merkittävimmät haitallisten vesistövaikutusten, erityisesti kiintoainekuormituksen riskit. Näissä kohteissa on suositeltavaa harkita sellaisia
metsänhoidollisia ratkaisuja, jotka eivät edellytä avohakkuun ja ojitusmätästyksen
käyttöä.
Ojitusmätästys tulee rinnastaa ojitukseen. Siltä tulee edellyttää pinta-alaan suhteutettuna myös samantasoisia vesiensuojeluratkaisuja kuin kunnostusojitukselta.
Paineellisen pohjaveden alueilla järeä maanmuokkaus, kuten esimerkiksi ojitus- tai
naveromätästys, voi aiheuttaa pohjaveden purkautumisriskin. Tästä syystä ojitus- ja
naveromätästystä ei suositella käytettävän pohjavesialueilla. Turvemaiden pohjavesialueilla voidaan kuitenkin tehdä naveromätästystä, jos naverot eivät ulotu kivennäismaahan asti. (Joensuu ym. 2012)
Naveroihin ja ojiin tehdään lietekuoppia ja kaivukatkoja. Maanmuokkausta ei uloteta
ojiin saakka, vaan muokkauksessa jätetään toimivien ojien reunaan piennar, jota ei
muokata. Ojitusmätästysalueilla vedet johdetaan vesistöihin laskeutusaltaiden ja/tai
pintavalutuksen kautta. Vesiensuojeluratkaisujen suunnittelussa tulee ottaa huomioon
113
maalajin syöpymisherkkyys, kaltevuus ja valuma-alueen koko ja vesistön luontoarvot.
Ratkaisujen mitoitus tehdään näiden tekijöiden perusteella siten, että vesistöhaitat
jäävät vähäisiksi.
Ojitus- tai naveromätästystä ei tule tehdä korvissa tai muillakaan uhanalaisilla suotyypeillä, koska ne kuivattavat kasvupaikkaa ja muuttavat sen kasvillisuutta samalla tavalla pysyvästi kuin uudisojituskin. Näin tapahtuu tietysti myös soistuneilla kankailla,
mikä sekin kaventaa kasvupaikkojen ja kasvillisuuden monimuotoisuuden vaihtelua.
Vesiensuojelun kannalta erityisen arvokkailla ja herkillä alueilla ei tule tehdä turvemaiden avohakkuita, kunnostusojitusta eikä ojitusmätästystä. Vesiensuojelun kannalta riskikohteet tulisi selvittää, kuten vettä kangasmailta keräävät ja sitä vesistöihin
johtavat korpinotkot.
Korvissa, muilla uhanalaisilla suotyypeillä sekä määritellyissä vesiensuojelun riskikohteissa (mukaan lukien myös ojitetut kohteet), tulee harjoittaa puuston peitteellisyyttä ylläpitävää metsänhoitoa, kuten erirakenteisen metsän kasvatus poiminta- tai
pienaukkohakkuin, kaksijaksoisen metsän kasvatus ja alikasvoksesta uudistaminen
tai suojuspuuhakkuu. Tämä edistää myös korpien ja soistuneiden kankaiden luontotyyppien säilymistä. Jos näillä kohteilla tehdään hakkuita, ne tulisi tehdä lumipeitteen
aikana maan ollessa kunnolla roudassa.
Puuston peitteellisyyttä ylläpitävä metsänhoito ja avohakkuiden, ojitusmätästyksen
ja kunnostusojituksen välttäminen tällaisilla kohtella vähentävät huomattavasti metsätalouden haitallisia vesistövaikutuksia, sillä korpinotkot keräävät valumavesiä kangasmailta ja johtavat niitä vesistöihin. Korpinotkojen rikkomattoman kasvipeitteen ja
puustoisuuden säilyttäminen ylläpitää niiden toimimista ravinteiden ja kiintoaineksen
pidättäjinä kangasmaiden ja vesistöjen välissä. Niiden avohakkuu ja ojitusmätästys
taas tekevät niistä yleensä merkittäviä vesistökuormituksen lähteitä.
Tällaiset toimenpiteet tehostaisivat maaperän ja vesistöjen suojelua yli nykyisten metsänhoitosuositusten ja lainsäädännön. Lehtosen ja von Stedingkin (2017) selvityksen
mukaan nykyisen FSC-standardin kriteerit eivät ylitä lakien ja suositusten vaatimustasoa. Velvoite vesiensuojelun riskikohteiden selvittämisestä ja peitteellisen metsänkasvatuksen harjottamisen vaatimus ylittäisivät sen selvästi ja parantaisivat vesien ja
maperän suojelun tasoa ja ojitusten haittojen ehkäisemistä merkittävästi.
Metsän erirakenteisena kasvattaminen ja muut peitteisyyttä ylläpitävät metsänhoitoratkaisut, kuten kaksijaksoisen metsän alikasvoksesta uudistaminen tai suojuspuuhakkuu, ylläpitävät myös mustikanvarvustojen tuuheutta ja marjomista paremmin kuin
metsänhoitomenetelmät, joissa tehdään avo- tai siemenpuuhakkuu ja maanmuokkaus.
Korpien ja soistuneiden kankaiden vesitalouden ja kasvipeitteen säilyttämisellä tai palauttamisella on myös huomattava riistanhoidollinen merkitys. Ne ovat kangasmaita
runsaamman hyönteisravinnon vuoksi tärkeitä metsäkanalintujen poikueympäristöjä.
Lähteet
Bishop, K., Allan, C., Bringmark, L., Garcia, E., Hellsten, S., Högbom, L., Johansson, K., Lomander, A., Meili, M., Munthe,
J., Nilsson, M., Porvari, P., Skyllberg, U., Sorensen, R., Zetterberg, T. & Akerblom, S. 2009. The effects of forestry on Hg
bioaccumulation in nemoral/boreal waters and recommendations for good silvicultural practice. Ambio 38: 373–380.
Eklöf, K., Lidskog, R. & Bishop, K. 2016. Managing Swedish forestry’s impact on mercury in fish: Defining the impact and
mitigation measures. Ambio 45(Suppl 2): 163–174.
114
Fridman, J. & Waldheim, M. 2000. Amount, structure and dynamics of dead wood on managed forestland in Sweden. Forest
Ecology and Management 131: 23–36.
Hautala, H., Jalonen, J., Laaka-Lindberg, S. & Vanha-Majamaa, I. 2004. Impacts of retention felling on coarse woody debris
(CWD) in mature boreal spruce forests in Finland. Biodiversity and Conservation 13: 1541–1554.
Immonen, K., Kauppinen, A., Kuru, K., Tamminiemi, M., Kallonen, J. & Strandström, M. 2000. Maanmuokkauksen
koulutusaineisto. Metsäteho. http://www.metsateho.fi/wp-content/uploads/2015/03/Maanmuokkauksen_koulutusaineisto_vihko.pdf
Joensuu, S., Ahti, E. & Vuollekoski, M. 1999. The effects of peatland forest ditch maintenance on suspended solids in runoff.
Boreal Environment Research 4: 343–355.
Joensuu, S., Kauppila, M., Lindén, M. & Tenhola, T. 2012. Hyvän metsänhoidon suositukset - Vesiensuojelu. Metsätalouden
kehittämiskeskus Tapion julkaisuja.
Kenttämies, K. & Saukkonen, S. 1996. Metsätalous ja vesistöt. Yhteistutkimusprojektin ”Metsätalouden vesistöhaitat ja niiden
torjunta (METVE) yhteenveto. Maa- ja metsätalousministeriön julkaisuja 4/1996.
Korhonen, K.T., Auvinen, A.-P., Kuusela, S., Punttila, P., Salminen, O., Siitonen, J., Ahlroth, P., Jäppinen, J.-P. & Kolström,
T. 2016. Biotalouskenaarioiden mukaisten hakkuiden vaikutukset metsien monimuotoisuudelle tärkeisiin rakennepiirteisiin.
Luonnonvara- ja biotalouden tutkimus 51/2016.
Kubin, E. 2012. Long-Term Effects of Silvicultural Practices on Groundwater Quality in Boreal Forest Environment. Ss.
192–199. Julk.: Krecek, J., Haigh, M., Hofer, Th. & Kubin, E. (toim.) 2012. Management of Mountain Watersheds.
Lehtonen, E. & von Stedingk, H. 2017. The contribution of FSC -certification to biodiversity in Finnish forests. FSC Sweden
Report 2017.
Metsätilastollinen vuosikirja. Vuodet 2005–2014. www.metla.fi/julkaisut/metsatilastollinenvsk/
Nieminen, M. 2003. Effects of clear-cutting and site preparation on ware quality from a drained Scots pine mire in southern
Finland. Boreal Environment Research 38: 123–132.
Nieminen, M. 2004. Export of dissolved organic carbon, nitrogen and phosphorous following clear-cutting of three Norway
spruce forests growing on drained peatlands in southern Finland. Silva Fennica 38: 123–132.
Nieminen, M. & Ahti, E. 2005. Hakkuun ja maanmuokkauksen vaikutus huuhtoumiin. Julk.: Kaunisto, S., Moilanen, M. &
Murtovaara, I. 2005. Suosta metsäksi – Suometsien ekologisesti ja taloudellisesti kestävä käyttö. Tutkimusohjelman loppuraportti. Metsäntutkimuslaitoksen tiedonantoja 947: 259–265.
Nieminen, M., Sarkkola, S. & Laurén, A. 2017. Impacts of forest harvesting on nutrient, sediment and dissolved organic
carbon exports from drained peatlands: A literature review, synthesis and suggestions for the future. Forest Ecology and
Management 392: 13–20.
Ojanen, P. 2014. Estimation of greenhouse gas balance for forestry-drained peatlands. Dissertationes Forestales 176. Department of Forest Sciences. Faculty of Agriculture and Forestry. University of Helsinki.
Palviainen, M., Finér, L., Laurén, A., Launiainen, S., Piirainen, S., Mattsson, T. & Starr, M. 2014. Nitrogen, Phosphorus,
Carbon, and Suspended Solids Loads from Forest Clear-Cutting and Site Preparation: Long-Term Paired Catchment Studies
from Eastern Finland. AMBIO 43: 218–233.
Palviainen, M., Laurén, A., Launiainen, S. & Piirainen S. 2016. Predicting the export and concentrations of organic carbon,
nitrogen and phosphorus in boreal lakes by catchment characteristics and land use: A practical approach. Ambio 45: 933–945.
Porvari, P. 2003. Sources and fate of mercury in aquatic ecosystems. Monographs of the Boreal Environment Research.
Punttila, P. 2005. Liite 3. Täydennyksiä metsäelinympäristöjä käsittelevään kappaleeseen 3.2. Julk.: Hildén M., Auvinen
A.-P. & Primmer E. (toim.), Suomen biodiversiteettiohjelman arviointi. Suomen ympäristö 770. Suomen ympäristökeskus,
Helsinki. Ss. 222–227.
Rabinowitsch-Jokinen, R. & Vanha-Majamaa, I. 2010. Immediate effects of logging, mounding and removal of logging
residues and stumps on coarse woody debris in managed boreal Norway spruce stands. Silva Fennica 44: 51–62.
Reinikainen, A., Mäkipää, R., Vanha-Majamaa, I. & Hotanen, J-P. 2000. Kasvit muuttuvassa metsäluonnossa. Kustannus
Tammi, Helsinki.
Simola, H. 2018. Persistent carbon loss from the humus layer of tilled boreal forest soil. European Journal of Soil Science, painossa.
Simola, H., Pitkänen, A. & Turunen, J. 2012. Carbon loss in drained forestry peatlands in Finland, estimated by re-sampling
peatlands surveyed in the 1980s. European Journal of Soil Science 63: 798–807.
Sippola, A.-L., Siitonen, J. & Kallio, R. 1998. Amount and quality of coarse woody debris in natural and managed coniferous
forests near the timberline in Finnish Lapland. Scandinavian Journal of Forest Research 13: 204–214.
Suomen metsäkeskus. 2016. Talousmetsien luonnonhoidon laadunseuranta. Raportti.
Tonteri, T., Salemaa, M. & Rautio, P. 2013. Changes of understorey vegetation in Finland in 1985–2006. Julk.: Merilä, P.
& Jortikka, S. (toim.). Forest Condition Monitoring in Finland – National report. The Finnish Forest Research Institute.
[Online report]. Saatavilla: http://urn.fi/URN:NBN:fi:metla-201305087583. Viitattu 20.1.2018.
Vanha-Majamaa, I. 2001. Metsätalouden vaikutus kasvillisuuteen. Metsätieteen aikakauskirja 1/2001, ss. 72–76.
Vanha-Majamaa, I. & Jalonen, J. 2001. Green Tree Retention in Fennoscandian Forestry. Scandinavian Journal of Forest
Research 16, suppl. 3: 79–90.
115
TARKASTELUSSA:
• Mikä on päätehakkuualan kulotuksen ja säästöpuuryhmien tai puustoisten kohteiden polttojen ero ekologisen vaikuttavuuden kannalta?
• Mikä olisi paloista riippuvaisen lajiston kannalta riittävä kulotusala?
• Kuinka tiheän paloalueiden verkoston tai kuinka suuren vuosittaisen
palopinta-alan palaneesta maasta tai puusta riippuvaiset lajit Suomessa
tarvitsisivat?
Kulotukset ja
ennallistamispoltot
Tuli puuttuu lähes kokonaan Suomen metsäluonnosta
Tulen vaikutus on keskeisin metsistämme puuttuva ekologinen tekijä. Perspektiiviksi
metsäpalojen ja palaneen puuston määrän vähenemisen mittasuhteista: 300 vuoden
keskimääräisellä palokierrolla Suomessa palaisi metsää noin 70 000 hehtaaria vuodessa. Koska paloympäristöjen kesto on useita vuosia, Suomessa olisi luonnontilassa
paloympäristöjä, palotiheydestä riippuen, satoja tuhansia hehtaareja. (Lindberg 2017)
Nyt Suomessa on metsäpaloja 100–1 000 hehtaaria vuodessa, keskimäärin 400–500
hehtaaria. Vuosivaihtelu on hyvin vähäistä ennen 1960-lukua vallinneeseen tilanteeseen verrattuna. Paloympäristöjä on vain prosentteja tai prosenttien osia siitä mitä
edeltävinä vuosisatoina on ollut ja muutos on ollut nopea. (Lindberg 2017) Palon vaurioittamaa puustoa on suhteellisesti vielä vähemmän, koska metsäpaloalueilta yleensä
korjataan valtaosa puustosta.
Kuloalueiden ja muiden luontaisen sukkession alkuvaiheiden väheneminen on yksi
taantumisen syy kahdeksalle prosentille uhanalaisista ja silmälläpidettävistä metsälajeista, 131 lajille 1 590 lajista (Rassi ym. 2010).
Kulotusten määrä on vähentynyt jyrkästi
Viimeisen vuosikymmenen aikana metsäpalojen, kulotusten ja ennallistamispolttojen
vuotuinen kokonaispinta-ala on ollut yhteensä keskimäärin noin tuhat hehtaaria. Tästä palaneesta alasta uudistusalojen kulotusten ja metsäpalojen osuus on ollut samaa
suuruusluokkaa eli vajaa puolet ja ennallistamispolttojen vain noin kymmenesosa. Viime vuosina uudistusalojen kulotusten osuus on kuitenkin pienentynyt huomattavasti.
(Lindberg 2017)
Monissa asiantuntijaraporteissa on viime vuosina pidetty kulotusten lisäämistä tärkeänä
ja tarpeellisena metsäluonnon monimuotoisuuden turvaamisen kannalta (Raunio ym.
2008, Kotiaho ym. 2015, Tukia ym. 2015 ja Korhonen ym. 2016). Todellisuus kulkee kuitenkin toiseen suuntaan. Vaikka luonnonhoidollisen kulotuksen monipuoliset hyödyt on
osoitettu tutkimustiedolla selvästi, kulotuksen käyttö on vähentynyt jyrkästi 2000-luvun
116
aikana. Metsätaloudellinen kulotus oli 1960-luvun puoliväliin asti yleinen uudistusalan
käsittelymenetelmä. Vuosina 1956–1966 kulotettiin keskimäärin noin 22 000 hehtaaria
vuodessa. Sen jälkeen kulotuspinta-alojen määrä väheni jyrkästi muutaman tuhannen
hehtaarin tasolle.
Vuosina 2000–2013 kulotuspinta-ala oli enää noin 800 hehtaaria vuodessa, ja pintaalat ovat edelleen laskeneet pariin kolmeen sataan hehtaariin vuodessa. Muutos on
ollut nopea (kuvat 35 ja 36).
Lisäksi säästöpuuryhmien polttoja on tehty viime vuosina vaihtelevasti, todennäköisesti enintään muutamia kymmeniä vuodessa. Harjujen paahderinteiden kulotuksia
Kuva 36. Kulotusten ja ennallistamispolttojen yhteenlaskettu pinta-ala vuosittain 2000–2013 (Lindberg 2017).
Kuva 35. Kulotuspinta-ala yksityisten metsänomistajien, valtion ja metsäteollisuusyritysten
metsissä viisivuotiskausittain. (Korhonen ym. 2017)
1993-1997 1998-2002 2003-2007 2008-2012
8
7
6
5
4
3
2
1
0
Uudistusalan kulotuspinta-ala (1 000 ha)
Vertailujakso (5 v.)
2500
2000
1500
1000
500
0
2000 2001 2002 2003 2004 2005 2006 2007 2008 2009 2010 2011 2012 2013 2014 2015
Pinta-ala, ha
 Ennallistamispoltot
 Kulotukset

117
on tehty yhteensä joitakin kymmeniä kappaletta. Näiden toimenpiteiden vaikutus kulotusten ja ennallistamispolttojen kokonaispinta-alaan on marginaalinen.
Vuonna 2016 tehtiin useita päätöksiä, jotka edelleen vähentävät kulotuksen käyttöä:
1. PEFC-sertifioinnin uudet kriteerit, jossa kulotuskriteeri on muotoiltu sellaiseksi, että
sen velvoittavuus ja vaikutus kulotusten lisäämiseen on olematon.
2. Kemera-luonnonhoitotuen leikkaukset ja priorisointilinjaukset ovat epäsuotuisia luonnonhoidollisten kulotusten kannalta.
3. Metsähallituksen Metsätalous Oy teki päätöksen lopettaa metsänhoidollinen kulottaminen kokonaan valtion talousmetsissä. (Lindberg 2017)
Näin ollen tällä hetkellä käytännössä FSC-sertifiointi on ainoa tekijä, joka kannustaa ja
edellyttää tekemään kulotuksia ja/tai ennallistamispolttoja talousmetsissä.
Kulotuksilla voidaan saavuttaa monenlaisia luonnonhoidollisia tavoitteita
Luonnonhoidollinen kulotus on osoittautunut tehokkaaksi keinoksi turvata metsäluonnon monimuotoisuutta, etenkin nuoriin runsaslahopuustoisiin häiriömetsiin sidoksissa
olevaa lajistoa (Kouki 2013).
Lahopuustoisia paloympäristöjä voidaan luoda erilaisilla tavoilla, kuten polttamalla
pystymetsää (ennallistamispoltot), kulottamalla päätehakkuualoja, joille on jätetty
säästöpuustoa, tai polttamalla pelkkiä säästöpuuryhmiä.
Kulotuksilla saadaan aikaan lämpimiä avoimia alueita ja nuoria lehtipuuvaltaisia palosukkessiometsiä. Niiden avulla lisätään lahopuun ja tulen vaurioittaman lahopuun määrää sekä monipuolistetaan metsän puustorakennetta. Poltossa tyypillisesti osa puustosta kuolee heti, osa muutaman vuoden kuluessa ja osa jää eloon.
Kuolleet hiiltyneet tai tulen vaurioittamat puut ovat tärkeitä elinympäristöjä monille
uhanalaisille lajeille, erityisesti hyönteisille. Metsäpaloihin liittyvät lajit voidaan jakaa
palonvaatijoihin, paloja suosiviin ja paloista hyötyviin lajeihin. Palonvaatijahyönteislajit esiintyvät poltetuilla alueilla vain lyhyen aikaa, 0–5 vuotta palon jälkeen. Noin
30 hyönteislajia on erikoistunut elämään palaneissa metsissä. Tähän joukkoon kuuluu
noin 20 kovakuoriaislajia sekä latikoita, kärpäsiä ja yksi koiperhoslaji. (Ennallistamistyöryhmä 2003)
Useimpien palonvaatijahyönteisten ravintoa ovat palaneilla puilla kasvavat kotelosienet
(Ascomycetes) tai vaillinaissienet (Deuteromycetes). Paloista riippuvaiset hyönteislajit
ovat hyviä leviämään. Ne kykenevät löytämään tuoreet paloalat jopa kymmenien kilometrien päästä. Palonvaatijahyönteisillä on sopeutumia, kuten herkkiä infrapunasensoreita, ja herkät aistimet savun hajulle, joiden avulla ne voivat paikallistaa paloalueet
pitkän matkan päästä. Lajien elintapojen vuoksi metsäpalojen esiintymisen välin laajemmalla metsäalueella tulisi olla lyhyt, alle viisi vuotta. (Ennallistamistyöryhmä 2003)
Kulotusten ekologiset vaikutukset ovat kuitenkin paljon laajemmat kuin pelkkien paloa vaativien lajien turvaaminen. Vielä paljon suurempi joukko lajeja hyötyy palon seurauksena syntyvästä runsaslahopuustoisista ja/tai paisteisista olosuhteista.
Palonsuosijahyönteiset ovat pääasiassa sellaisia, jotka ovat evoluutiossaan sopeutuneet elämään luonnontilaisissa nuorissa häiriömetsissä. Ne kykenevät usein hyödyntämään myös muita nuoria, runsaslahopuustoisia ja paisteisia metsiä, kuten myrsky
118
tuhoalueita, tulvametsiä ja jopa hakkuuaukeita, mikäli niihin jätetään järeää kuollutta
ja kuolevaa puustoa.
Palonsuosijahyönteiset hyödyntävät alueita 5–25 vuotta palon jälkeen. Tämä aukea ja
pienilmastoltaan paisteinen sukkessiovaihe päättyy puiden latvusten sulkeutumiseen.
Tähän ryhmään kuuluvien kovakuoriaislajien ravintona on useimmiten lahoava puu
tai kääväkkäiden (Aphyllophorales) itiöemät ja rihmasto. Paloja vaativat ja paloja suosivat hyönteislajit kolonisoivat polttoalat nopeasti, ja niiden paikallispopulaatiot kasvavat voimakkaasti. (Ennallistamistyöryhmä 2003)
Kääväkäslajisto köyhtyy aluksi polton seurauksena, mutta runsastuu sitten viiveellä.
Kuolleen puuston määrän kasvun ja monipuolistumisen vuoksi polttoalojen kääväkkäiden lajimäärä ylittää ennen polttoa vallinneen lajimäärän selvästi noin kymmenen
vuoden päästä poltosta. (Penttilä ym. 2013)
Puiden päällysvierassammaliin ja -jäkäliin poltolla on voimakkaasti lajistoa köyhdyttävä vaikutus. Näiden lajiryhmien lajimäärän kehitystä pidemmällä aikavälillä ei vielä
tunneta riittävästi. Eräät rupijäkälälajit ovat kuitenkin erikoistuneet elämään hiiltyneillä puupinnoilla.
Hämäläisen (2016) väitöskirjan tutkimusten mukaan hakattujen alojen kulottaminen
lisäsi säästöpuiden kuolleisuutta ja vähensi epifyyttijäkälien lajimäärää 11–12 vuotta kulotuksen jälkeen. Aineisto kerättiin Lieksan FIRE-tutkimuksen koemetsiköistä.
Yhdistettynä riittävän suureen säästöpuumäärään kulotus synnytti monipuolisempia
lahopuuelinympäristöjä kuin pelkät säästöpuut ilman kulotusta. Kulottamalla osa hakkuualoista voitaisiin mahdollisesti lisätä epifyyttijäkälien lajimäärää maisematasolla,
vaikka vaikutus olikin metsikkötasolla negatiivinen tutkitulla aikavälillä. Näin etenkin
silloin, kun arvokkaimmat, lajirikkaimmat metsiköt jätetään kulotuksen ulkopuolelle.
Kulotuksilla voidaan saavuttaa monenlaisia muitakin luonnonhoidollisia hyötyjä.
Lievät palot mahdollistavat kasvilajiston uudistumisen siemenpankin avulla. Paloista
hyötyviä kasvilajeja ovat muun muassa huhtakurjenpolvi ja hämeenkylmänkukka.
Myös paloista hyötyvät sienilajit uudistuvat itiöpankissa olevien itiöiden avulla ja alkavat tuottaa itiöemiä. Palosienet ovat sienilajeja, jotka ovat erikoistuneet elämään
palaneella maalla tai palaneella puulla. Suomessa palosienten ryhmään kuuluu muutamia kymmeniä kotelo- ja kantasienilajeja. (Rahko 2005) Paloista hyötyvät kasvilajit
ja suuri osa sienilajeista ei tarvitse palanutta puuta vaan palanutta maapohjaa. Näistä
lajeista monet voivat säilyä humuskerroksen siemen- ja itiöpankissa vuosikymmeniä. Ne alkavat kasvaa ja lisääntyä vasta maanpinnan palamisen ja siihen liittyvän
kuumenemisen jälkeen. Tällaiset lajit ovat usein leviämiskyvyltään heikompia kuin
hyönteiset. Ne tarvitsevat ilmeisesti toistuvia paloja samoilla ja/tai lähekkäisillä kasvupaikoilla.
Luonnonhoidollisilla kulotuksilla ja ennallistamispoltoilla voidaan saavuttaa myös
puuston uudistumiseen ja rakenteeseen liittyviä luonnonhoidollisia tavoitteita. Humuskerroksen osittainen tai kokonaan palaminen helpottaa puiden luontaista uudistumista. Kulotuksien avulla voidaankin synnyttää lehtipuuvaltaisia, esim. koivu- ja
haapavaltaisia, metsiä.
Tuli vaikuttaa myös palon vaurioittamien puiden ominaisuuksiin. Palon käynnistämä
kuolemisprosessi on omanlaisensa. Palon tappamasta puusta kuori irtoaa nopeasti ja
sen seurauksena rungot kuivuvat ja kelottuvat nopeasti paahteisessa ympäristössä.
119
Myös lehtipuut, kuten koivut ja haavat kelottuvat tällaisissa olosuhteissa. Niistä syntyy
aivan tietynlaista lahopuuta, jolla on juuri sille erikoistunutta hyönteislajistoa.
Palon vaurioittamien ja heikentämien mutta eloon jääneiden puiden kuoleminen voi
jatkua pitkän aikaa palon jälkeen. Tämä synnyttää lahoamisasteeltaan monipuolisempaa kuollutta puustoa kuin jos kaikki puut kuolevat kerralla.
Kulojen toistuvasti vioittamista ja pihka-aineiden kyllästämistä männyistä kehittyy
hyvin pitkäikäisiä aihkeja. Palokoroiset männyt ja niistä hitaan kuolemisprosessin
seurauksena syntyvät pitkään pystyssä sesovat kelot ovat boreaaliselle metsäluonnolle
ominaisia puustorakenteita, joita ei juuri synny ilman tulen vaikutusta.
Toistuvia kulotuksia voidaankin käyttää palauttamaan ja ylläpitämään usein palaneille
mäntymetsille ominaista harvapuustoista ja monijaksoista metsikkörakennetta, jolle
ominaisia ovat palokoroiset vanhat männyt ja kelot.
Ruotsissa viime aikoina toteutetut ennallistamispoltot on suoritettu etupäässä vanhoissa mäntyvaltaisissa luonnonmetsissä. Niiden tavoitteena on palauttaa ja ylläpitää usein
palaneiden mäntymetsien tyypillinen rakenne. Suomessa luonnonsuojelualueilla tehdyt ennallistamispoltot ovat kohdistuneet pääasiassa nuoriin viljelymänniköihin. Niiden tavoitteena on ollut yksipuolisen puustorakenteen monipuolistaminen tulen avulla.
Kulotuksia voidaan käyttää myös harjujen paahdeympäristöjen ja perinneympäristöjen
hoitoon. Perinneympäristöissä polttoa käytetään hyväksi muun muassa kaskeamisessa ja hakkuutähteiden hävittämisessä puustoa avaavien hakkuiden jälkeen. Harjujen
paahdeympäristöjen poltoilla pyritään luomaan harjujen erikoistuneille kasvilajeille
suotuisammat kasvuolosuhteet ja palauttamaan niitä maan siemenpankista.
Harjujen paahdeympäristöjen kasvi- ja hyönteislajit hyötyvät polton aiheuttamasta
humuksen ohentumisesta, mahdollisista hiekkapaljastumista, kilpailevan pintakasvillisuuden vähentymisestä sekä maan pinnan hiiltymisen aiheuttamasta kasvupaikan
paahteisuuden lisääntymisestä. Harjujen paahdeympäristöjen lajit eivät sinänsä vaadi
tulen vaurioittamaa puuta. Harjujen paahdeympäristöjen polttokohteet tarjoavat kuitenkin elinympäristöjä myös palonvaatijalajeille ja paloista hyötyville lajeille, kun niille
jätetään myös palossa vaurioituvia pystypuita, maapuita, kantoja ja hakkuutähteitä.
Luonnonhoidollisia kulotuksia voidaan käyttää myös karukkokankaiden säilyttämiseen
ohuthumuksisina ja ravinneköyhinä karuunnuttamispolttojen avulla. Luontotyyppien
uhanalaisuus -raportissa (Raunio ym. 2008) asetetaan tavoite seuraavasti: ”Ehkäistään
karujen metsätyyppien rehevöitymistä ja vähennetään sitä hoitotoimin. Karuimmilla
tyypeillä pitää välttää sellaisia toimia, jotka lisäävät ravinteisuutta tai voimistavat ravinnekiertoa. Metsäpalojen puuttuessa karujen luontotyyppien ominaisuudet muuttuvat.
Tästä syystä karuunnuttavia hoitotoimia, etupäässä polttoja tulee kiirehtiä”.
Granström (2001) jäsenteli paloista hyötyvät lajit ja luontotyypit ryhmiin sen mukaan
ovatko ne sijainniltaan muuttuvia vai paikoillaan pysyviä ja ovatko ne sidoksissa sukkession varhaisiin vai myöhäisiin vaiheisiin:
• Sijainniltaan muuttuvia varhaisen sukkessiovaiheen lajeja ovat kovakuoriaiset.
• Sijainniltaan muuttuvia myöhäisen sukkessiovaiheen luontotyyppejä ovat vanhat lehtipuuvaltaiset metsät ja niihin sidoksissa olevat lajit.
• Paikoillaan pysyviä varhaisen sukkessiovaiheen lajeja ovat siemenpankissa esiintyvät
kasvilajit.
120
• Paikoillaan pysyviä myöhäisen sukkessiovaiheen luontotyyppejä ovat monijaksoiset
mäntymetsät.
Luonnonhoidollisilla kulotuksilla voi siis olla hyvin monia erilaisia tavoitteita, jotka
vaikuttavat sekä kohdevalintaan että kulotuksen toteutustapaan.
Lieksan ja Evon FIRE-tutkimushankkeiden tulokset
Kulotus lisää uhanalaisten ja harvinaisten lajien esiintymistodennäköisyyttä merkittävästi verrattuna avohakkuualoihin, joille vain jätetään säästöpuustoa, mutta joita ei
polteta. Aiheesta on tehty Suomessa paljon tutkimusta. Tietämys on karttunut parin
viime vuosikymmenen aikana metsäpaloaloilla, ennallistamispolttoaloilla ja hakkuualojen kulotuskohteilla tehdyistä tutkimuksista.
Keskeisessä roolissa tutkimustiedon tuottamisessa ovat olleet kaksi laajaa kokeellista
tutkimusta: FIRE-tutkimushanke mäntyvaltaisissa metsissä Lieksassa ja Evon asetelmaltaan samankaltainen kuusivaltaisissa metsissä toteutettu tutkimushanke (Kouki
2013, Vanha-Majamaa ym. 2007). Etenkin Lieksan FIRE-tutkimushanke on tuottanut
hyvin runsaan ja monipuolisen sadon tutkimusartikkeleita.
Luonnonhoidollisten kulotusten vaikutuksista lajistoon on julkaistu Suomessa kolme
väitöskirjaa (Hyvärinen 2006, Toivanen 2007, Heikkala 2016). Ne osoittavat kiistattomasti luonnonhoidollisten kulotusten hyödyt monimuotoisuuden turvaamisen
kannalta.
Luonnonhoidollisista kulotuksista hyötyvät erityisesti kuolleilla puilla elävät lajit.
Säästöpuiden määrä vaikuttaa ratkaisevasti kulotuksista saataviin monimuotoisuushyötyihin. Järeiden säästöpuiden määrän kasvaessa kasvaa myös kuolleella puulla elävien lajien määrä. Erityisen jyrkästi kasvaa uhanalaisten ja silmälläpidettävien lajien
lajimäärä. (Toivanen & Kotiaho 2007).
Kuva 37. Ennallistamispolttoalue Tammelassa muutama kuukausi polton jälkeen.
© Panu Kunttu
121
Hyvärinen (2006) tutki väitöskirjassaan säästöpuiden jättämisen ja kulotuksen lyhytaikaisia vaikutuksia kovakuoriaisten monimuotoisuuteen Lieksassa toteutetun FIREtutkimushankkeen mäntyvaltaisissa tutkimusmetsissä. Tutkimuksen seurantajakso oli
kolme vuotta: vuosi ennen hakkuita ja polttoja ja kaksi vuotta niiden jälkeen. Uhanalaisten ja harvinaisten lahopuukovakuoriaisten lajimäärä oli paljon suurempi verrattuna
kulottamattomiin säästöpuuhakkuisiin. Poltto lisäsi keskimäärin noin neljä uhanalaista
tai harvinaista lajia kullekin kulotetulle alueelle (Hyvärinen ym. 2006).
Tutkituissa lajiryhmissä, kovakuoriaisissa ja muissa hyönteisissä näyttää olevan enemmän nuorissa runsaslahopuustoisissa metsissä eläviä lajeja kuin muissa lajiryhmissä,
joten tulosta ei voi suoraan yleistää muihin lajiryhmiin. Suurempi säästöpuiden määrä
näytti lisäävän lahopuulajien, mukaan lukien harvinaisten ja uhanalaisten kovakuoriaislajien määrää toisena kulotuksen jälkeisenä vuotena. Poltettujen alojen kovakuoriaisyhteisöt olivat hyvin erilaisia kuin hakattujen alojen, joita ei ollut poltettu. Tämä ei
johtunut pelkästään palonvaatijalajien runsastumisesta, vaan suuresta joukosta muitakin kovakuoriaislajeja, jotka runsastuivat tai vähenivät polton seurauksena. (Hyvärinen 2006)
Hakkuut ja poltot vaikuttivat voimakkaasti yhteisöjen lajikoostumukseen, mutta korkeammilla säästöpuutasoilla (50 m3
/ha) ne pysyivät lähempänä käsittelyjä edeltäneitä
lajiyhteisöjä. (Hyvärinen 2006)
Pystyyn poltettujen metsien lajiyhteisöt olivat erilaisia kuin hakattujen ja kulotettujen
kohteiden. Siksi hakkuualojen kulotusten lisäksi olisi tärkeää tehdä ennallistamispolttoja myös hakkaamattomissa metsissä. (Hyvärinen 2006)
Tutkimuksen perusteella ei ollut mahdollista esittää kynnysarvoa lahopuuston määrälle, koska se on laadullisesti ja määrällisesti erilainen eri lajeilla. Se johtopäätös voitiin
tehdä, että kaikki lisäykset lahopuuston määrään ovat hyödyllisiä vaikutuksiltaan ja
10 m3
/ha voi jo tuottaa selviä myönteisiä vaikutuksia, erityisesti yhdistettynä kulotukseen. (Hyvärinen 2006)
Poltot tulisi suorittaa sinä aikana, jolloin metsäpalojen syttymistodennäköisyys on
luonnostaan suurin, eli toukokuun lopulta heinäkuun alkupuollelle (Hyvärinen 2006).
Samoilla tutkimuskohteilla selvitettiin myös avohakkuun ja kulotuksen vaikutuksia
maakiitäjäisiin. Lajimäärä oli korkeampi hakatuilla kuin hakkaamattomilla aloilla ja
poltto lisäsi lajimäärää edelleen. Poltto lisäsi palonsuosijalajien ja avoimien ympäristöjen lajeja ja niiden yksilömääriä. Yhden uhanalaisen maakiitäjäislajin, palosysikiitäjäisen, yksilö tavattiin alemman säästöpuutason polttokohteelta. Tutkimuksen
johtopäätöksenä tutkijat toteavat, että maakiitäjät ovat hyvin sopeutuneita häiriöihin
ja että kulotusten riittävä käyttö on olennaista luontaisten maakiitäjäyhteisöjen ylläpitämiselle boreaalisissa metsissä. (Martikainen ym. 2006)
Pienet säästöpuuryhmät eivät pysty säilyttämään hakkaamattomien metsien maakiitäjäisyhteisöjen lajikoostumusta, mutta ne voivat tarjota ravintoa, suojaa ja lisääntymispaikkoja monille lajeille, etenkin kulotetuilla alueilla. (Martikainen ym. 2006)
Heikkala (2016) tutki väitöskirjassaan samojen Lieksan FIRE-tutkimuksen kohteiden
kovakuoriais- ja latikkalajiston kehitystä pidemmällä, yli kymmenen vuoden aikajänteellä. Yhdesssä väitöskirjan tutkimuksessa selvitettiin myös säästöpuiden kuolleisuutta kulotetuilla ja kulottamattomilla hakkuualoilla. Tämän tutkimuksen tulokset on referoitu tämän raportin Säästöpuut-luvussa.
122
Kulotus ja kaikki hakkuukäsittelyt lisäsivät lahopuukovakuoriaisten lajirikkautta ensimmäisenä käsittelyjen jälkeisenä vuotena. Tämä oli kuitenkin ohimenevä ilmiö kaikilla hakatuilla aloilla, sillä lajirikkaus oli alentunut samalle tasolle kuin ennen käsittelyjä säästöpuukohteilla ja sitäkin alemmalle tasolle avohakkuualoilla kymmenessä
vuodessa. (Heikkala 2016)
Hakkaamattomilla kulotetuilla kohteilla poltto sen sijaan aiheutti pitkäkestoisen lahopuukovakuoriaislajiston lajirikkauden lisääntymisen. Kymmenen vuoden jälkeen
lahopuukovakuoriaisten lajimäärä pysyi edelleen selvästi korkeampana kuin ennen
polttoa, tosin se myöhemmin aleni lievästi. (Heikkala 2016)
Nopea lajimäärän kasvu käsittelyjen jälkeen oli odotettavissa ja sen aiheutti todennäköisesti kovakuoriaislajien lisääntymisresurssien määrän, kuten vastakuolleen puuaineksen, etenkin kantojen, hakkutähteiden ja tulen tappamien säästöpuiden, äkillinen
kasvu. (Heikkala 2016)
Kulotus lisäsi palonvaatijalajien sekä harvinaisten ja uhanalaisten kovakuoriaisten
lajimäärää ensimmäisenä käsittelyjen jälkeisenä vuonna. Kymmenen vuoden päästä
niiden lajimäärä oli kasvanut hakkaamattomilla polttokohteilla, mutta pienentynyt
hakatuilla kohteilla verrattuna tilanteeseen ennen käsittelyjä (kuva 38). Tulokset selittyvät pitkälti puiden kuolleisuuden ja lahoamisen dynamiikalla ja sen eroilla eri tavalla
käsiteltyjen kohteiden välillä. Tutkimusalojen kuollut puu lahosi selvästi 10 vuoden aikana ja kuori oli irronnut puista. Jakson lopussa avohakkuualoilla ei ollut enää tarjolla
vastakuollutta puuta. (Heikkala 2016)
Myös kulotetuilla hakkuualoilla säästöpuiden korkea ja nopea kuolleisuus johti vastakuolleiden puiden puuttumiseen pitkällä aikavälillä. Jopa korkeamman, 50 m3
/ha
Kuva 38. Palonsuosijalajien lajimäärä Lieksan FIRE-tutkimuksen erilaisilla käsittelyaloilla. Hakkuut tehtiin talvella 2000–2001,
ja poltot tehtiin kesällä 2001. Uudistushakkuualoille jätettiin säästöpuita 0, 10 tai 50 m3
/ha. Kontrollialat ovat hakkaamattomia
metsiköitä. (Heikkala ym. 2016)
10
8
6
4
2
0
Polttamattomat metsiköt
 2000
 2002
 2011
10
8
6
4
2
0
Poltetut metsiköt
Palonsuosijalajien
lajimäärän keskiarvo metsikköä
kohden
Säästöpuiden määrä hakatuilla aloilla m3
/ha
Palonsuosijalajien
lajimäärän keskiarvo
metsikköä kohden
Säästöpuiden määrä hakatuilla aloilla m3
/ha
0 10 50 kontrolli 0 10 50 kontrolli
123
säästöpuutason polttokohteilla valtaosa säästöpuista oli kuollut ja kaatunut tutkimusjakson aikana. Siksi yllättäen mitään eroa kovakuoriaisten lajimäärissä ei havaittu
matalan ja korkean säästöpuutason polttokohteiden välillä missään toiminnallisessa
kovakuoriaisryhmässä. (Heikkala 2016)
Hakkaamattomissa poltetuissa metsiköissä puiden kuolleisuus oli sen sijaan jatkunut
ja vastakuollutta puuta oli ollut jatkuvasti tarjolla. Tämä varmisti hyvin monipuolisen
lahopuiden esiintymisen, ja tarjosi siten elinympäristöjä monenlaisille lajeille, ja myös
uhanalaisille lajeille paremmat selviytymisen mahdollisuudet. (Heikkala 2016)
Palonvaatijakovakuoriaislajit kykenevät käyttämään palaneita puita vain muutaman
vuoden ajan, jonka jälkeen ne häviävät palaneesta metsästä. Nämä lajit vaativat jatkuvaa vasta palaneen puun tarjontaa, joka voi toteutua vain maisematasolla. (Heikkala
2016)
Kovakuoriaislajien lisäksi poltto lisäsi paloja vaativien latikkalajien laji- ja yksilömäärää. Kaksi uhanalaista ja hyvin harvinaista palonvaatijalajia, palolatikka ja tuhkalatikka, esiintyivät runsaina polton jälkeen. Paloja vaativat latikkalajit kykenevät löytämään
ja asuttamaan palavat tai äskettäin palaneet metsät hyvin tehokkaasti. Tulen näille lajeille synnyttämät elinympäristöt ovat kuitenkin hyvin lyhytkestoisia metsikkötasolla,
sillä paloja vaativat latikkalajit katosivat lähes kokonaan kahdessa vuodessa. Näiden
lajien säilyttäminen edellyttää sitä, että vasta palaneita metsiä on jatkuvasti tarjolla
maisematasolla. (Heikkala 2016)
Paloista riippumattomat latikkalajit hävisivät kokonaan polton seurauksena, mutta
palasivat yksilömääriltään runsaampina poltetuilla kuin polttamattomilla kohteilla.
Nämä lajit ovat sientensyöjiä, jotka käyttävät ravinnokseen puilla kasvavia sieniä.
Hakkuu lisää latikkalajien yksilömääriä vain, kun jätetään säästöpuita. Korkeamman
ja matalamman säästöpuutason välillä ei havaittu tässä olevan eroa lyhyellä aikavälillä, mutta erot voivat tulla esiin pidemmällä aikavälillä, koska suurempi säästöpuiden
määrä ylläpitää kuolleiden puiden syntymisen jatkuvuutta paremmin. Avohakkuualoilta, joille ei jätetty säästöpuita, puuttui näille lajeille riittävä järeän kuolleen puun
resurssi. (Heikkala 2016)
Säästöpuiden jättäminen ja kulotus eivät runsaasta kuolleen puun määrästä huolimatta aiheuttaneet merkittävästi lisääntyneitä ytimennävertäjien aiheuttamia hyönteistuhoja ympäröivissä metsissä. Vaikka käsittelyt lisäsivät jonkin verran ytimennävertäjien aiheuttamaa männyn latvakasvainten syöntiä, vaikutukset rajoittuivat
pääasiassa metsänreunan reunimmaisiin puihin, eikä ulottunut syvemmälle metsään.
(Heikkala 2016)
Suominen ym. (2015) tutkivat kääpälajien esiintymistä Lieksan FIRE-tutkimusmetsissä 10 vuoden ajanjaksolla hakkuiden ja kulotusten jälkeen. Kääpälajien lajimäärä
ja havaintojen lukumäärä kasvoi aluksi hitaasti, mutta lisääntyi sitten huomattavasti
10-vuotisjakson lopulla (kuva 39). Kahden vuoden päästä käsittelyistä korkeamman
säästöpuutason (50 m3
/ha) kohteilla oli keskimäärin 8,5 kääpälajia ja alemman säästöpuutason (10 m3
/ha) kohteilla 4,5. Neljän vuoden päästä vastaavat lajimäärät olivat 14
ja 9 lajia ja 10 vuoden päästä 26 ja 19 lajia. Uhanalaisia lajeja ei löydetty rungoilta usein
aikaisemmin kuin 10 vuotta käsittelyjen jälkeen. (Suominen ym. 2015)
Kulotus lisäsi kääpälajien määrää ajan kanssa. 13 kääpälajia suosi kulotettuja aloja ja
kuusi kulottamattomia alueita. Kääpäyhteisöjen lajikoostumus oli selvästi erilainen
124
kulotetuilla ja kulottamattomilla aloilla 10 vuoden päästä käsittelyistä. Tutkimus osoitti, että säästöpuut voivat ylläpitää lajirikkaita kääpäyhteisöjä ja jopa joitakin uhanalaisia lajeja. Ne voivat olla siten hyödyllisiä suojelualueiden ulkopuolella tehtävässä
monimuotoisuuden turvaamisessa. Suuremmat säästöpuiden määrät ylläpitävät lajirikkaampia kääpäyhteisöjä. Kulotus lisää säästöpuiden positiivisia vaikutuksia monimuotoisuuteen synnyttämällä elinympäristöjä, jotka ovat tyypillisiä nuorille luonnontilaisille metsille. (Suominen ym. 2015)
Suominen ym. (2018) tutkivat Lieksan FIRE-tutkimuksen tutkimusaloilla myös kantojen ja hakkuutähteiden kääpälajistoa 10 vuotta polton jälkeen. Tutkijat havaitsivat,
että kulotus lisäsi kääpälajien esiintymistä kannoilla, mutta ei hakkuutähteellä, polttamattomiin hakkuualoihin verrattuna. Kannoilta ja hakkuutähteiltä löytyi yhteensä
74 kääpälajin itiöemiä. Kannoilta ja hakkuutähteiltä löytyi myös muutamia uhanalaisia kääpälajeja, enemmän jos ne olivat palaneet.
Tutkijoiden johtopäätös on, että kannot ja hakkuutähteet voivat olla arvokkaita elinympäristöjä puuta lahottaville sienille, myös harvinaisille ja uhanalaisille lajeille. Tutkijat suosittelevat uudistusalojen kulotuksia kääpälajien monimuotoisuuden vahvistamiseksi. (Suominen ym. 2018)
Toivanen ja Kotiaho (2007) tutkivat kulotuksen ja kulotusaloille jätetyn säästöpuuston
vaikutusta hyönteislajistoon eri ikäisillä kulotusaloilla Evolla. Tutkimus tehtiin 40 hakkuualalla, joille oli jätetty vaihtelevia määriä säästöpuita. Metsikköjen koko oli 2–9 ha, ja
ne oli hakattu 1–16 vuotta sitten. 20 hakkuualoista oli kulotettu, 20 oli kulottamattomia.
Kovakuoriaislajien laji- ja yksilömäärät olivat suurempia poltetuilla kuin polttamattomilla säästöpuukohteilla. Erityisen voimakkaasti lisääntyi harvinaisten kovakuoriaislajien määrä. Säästöpuiden suurella määrällä oli selvä positiivinen vaikutus harvinaisten kovakuoriaislajien lajimäärään. Niillä alueilla, joille säästöpuustoa ei ollut jätetty
tarpeeksi, kulotus ei merkittävästi lisännyt harvinaisten kovakuoriaislajien lajimäärää
(kuva 40).
Kuva 39. Uhanalaisten kääpälajien lajimäärä (A) ja niiden havaintojen lukumäärä (B) 10 vuoden
päästä hakkuusta ja kulotuksesta Lieksan FIRE-tutkimuksen koemetsiköissä (Suominen ym. 2015).
16
14
12
10
8
6
4
2
0
Polttamaton Poltettu
(B) Havaintojen lukumäärän
keskiarvo metsikköä kohden
5
4
3
2
1
0
Polttamaton Poltettu
 (A) Lajimäärän keskiarvo
metsikköä kohden
125
Polton vaikutus kestää noin 10 vuotta. Kovakuoriaisten lajimäärät olivat korkeimmillaan
välittömästi hakkuun tai polton jälkeen ja vähenivät ajan myötä. Poltetuilla aloilla lajisto
säilyi kuitenkin polttamattomia aloja runsaampana (kuva 40). (Toivanen & Kotiaho 2007)
Pelkät säästöpuut ilman polttoa lisäsivät vain vähän harvinaisten kovakuoriaislajien
lajimäärää. Tämä johtui siitä, että kuolleiden säästöpuiden määrä oli hyvin pieni polttamattomilla hakkualoilla eikä niillä siksi ollut tarjolla paljon elinympäristöjä saproksyylikovakuoriaisille.
Kulottamattomien alojen säästöpuut tuottavat kuitenkin lahopuuta metsään tulevaisuudessa. Siksi vaikka niiden vaikutus harvinaisten kovakuorislajien määrään on ollut
vähäinen ensimmäisten 16 vuoden aikana, ei voida päätellä että säästöpuut ilman polttoa olisivat merkityksettömiä. (Toivanen & Kotiaho 2007, Toivanen 2007)
Toisessa Evolla, Lammilla, toteutetussa tutkimushankkeessa Toivanen (2007) tutki
puuston osittaisen hakkuun ja kulotuksen vaikutuksia hyönteislajistoon kuusivaltaisissa
metsissä. Koejärjestely koostui 24:stä noin kahden hehtaarin laajuisesta kuusivaltaisesta
metsiköstä. Kuusi metsikköä jätettiin hakkaamattomksi kontrollimetsiksi, kuuteen jätettiin 50 m3
/ha säästöpuustoa pystyyn ja 60 m3
/ha maapuiksi, kuuteen 50 m3
/ha pystyyn
ja 30 m3
/ha maapuiksi ja kuuteen 50 m3
/ha pystyyn ja 5 m3
/ha maapuiksi.
Puolet kunkin luokan kohteista kulotettiin ja puolet jätettiin kulottamatta. Kohteet hakattiin helmi-maaliskuussa 2002, ja poltot toteutettiin kesä-elokuussa 2002. Hakkaamattomat kuusimetsät paloivat lievästi, ja puiden kuolleisuus oli vähäistä. Hakatuilla
kohteilla palon voimakkuus kasvoi sen mukaan mitä enemmän maahan kaadettua
säästöpuustoa oli jätetty.
Kuva 40. Harvinaisten lahopuukovakuoriaisten lajimäärä kulotetuilla (yhtenäinen viiva) ja kulottamattomilla hakkuualoilla (katkoviiva) suhteessa a) hakkuusta kuluneeseen aikaan ja b) säästöpuiden määrään. (Toivanen & Kotiaho 2007)
12
10
8
6
4
2
0
3 6 9 12 15
Vuosia hakkuusta
Harvinaisten
lahopuukovakuoriaisten
lajimäärä
12
10
8
6
4
2
0
0 10 20 30 40 50 60
Järeiden säästöpuiden lukumäärä kpl/ha
Harvinaisten
lahopuukovakuoriaisten
lajimäärä
 Poltettu
 Polttamaton
a) b)
126
Kovakuoriaisten laji- ja yksilömäärät olivat suurempia poltetuilla ennallistamiskohteilla, ja poltto muutti selvästi kovakuoriaisyhteisöjen rakennetta (kuva 41). Myös pelkkä metsän hakkuu ilman polttoa lisäsi kovakuoriaislajien laji- ja yksilömääriä. Tämä
johtui paisteisuutta suosivista ja hakkuutähteellä elävistä lajeista. Maahan kaatamalla
tuotetun maalahopuun määrällä ei sen sijaan ollut selkeää vaikutusta laji- ja yksilömääriin. Näyttää siltä, että kuolleet pystypuut (joiden määrässä ei ollut vaihtelua),
jotka kuolevat palossa tai vähän sen jälkeen, ovat tärkeimpiä elinympäristöjä kovakuoriaislajeille. (Toivanen 2007)
Poltto paransi lahopuuresurssin laatua lisäten yksittäisten kuolleiden puiden kovakuoriaislajiston monimuotoisuutta. Polton vaikutus oli kuitenkin erilainen eri puulajeilla. Lahoavia koivuja käyttävä lajisto hyötyi selvästi poltosta. (Toivanen 2007)
Polton vaikutukset lahoavilla kuusilla eläviin lajeihin eivät olleet yhtä selkeitä. Erityisesti monet pioneerilajit suosivat palamattomia kuusia. Se, että kuusella elävät lajit
eivät hyötyneet poltosta, saattaa johtua siitä, että kuusimetsissä metsäpalot ovat luontaisesti harvinaisia ja satunnaisia. Siksi huomattava osa kuolleilla kuusilla elävistä kovakuoriaislajeista ei ole ehkä sopeutunut paloalueisiin. (Toivanen 2007) Siksi tulen palauttamista kuusivaltaisiin metsiin tuleekin arvioida kriittisesti. Tosin ennallistamisen
onnistumista ei pidä arvioida vain sen perusteella, miten se vaikuttaa yhteen resurssiin
ja lajiryhmään.
Maalahopuun tuoton lopullisten vaikutusten selvittäminen vaatii ehdottomasti pitkäaikaista seurantaa. Lahopuun synnyttämisen lisäksi tuli edistää lehtipuuvaltaisten
Kuva 41. Harvinaisten, uhanalaisten ja silmälläpidettävien kovakuoriaislajien esiintyminen Evon
ennallistamispolttokokeen koealoilla. Kaikkiin hakattuihin metsiköihin jätetiin 50 m3
/ha säästöpuustoa.
Lisäksi jätettiin 5, 30 tai 60 m3
/ha maahan kaadettua puustoa. Metsiköt olivat kuusivaltaisia.
Kustakin käsittelytavasta oli kolme toistoa. (Toivanen & Kotiaho 2007)
16
14
12
10
8
6
4
2
0
Keskimääräinen
lajimäärä koealaa
kohden
 Polttamaton
 Poltettu
 Hakkaamaton Hakattu 5 Hakattu 30 Hakattu 60
127
sukkessiovaiheiden syntymistä kuusimetsiin ja synnyttää rakenteita ja resursseja, jotka ovat todennäköisesti tärkeitä monimuotoisuudelle metsän myöhemmissä sukkessiovaiheissa. (Toivanen 2007)
Toivanen (2007) tekee myös johtopäätöksen, että metsien ennallistamisella ei voida
korvata vanhojen luonnonmetsien suojelua, koska näistä toimenpiteistä hyötyvät aivan eri lajit. Kaarnakuoriaisten määrät lisääntyivät ennallistamiskohteilla, mutta poltto huononsi kuolleiden puiden laatua näiden lajien kannalta. Kaarnakuoriaisten leviäminen ympäröiviin metsiin oli vähäistä, joten ennallistaminen ei näyttäisi lisäävän
metsätuhoriskiä talousmetsissä. Kirjanpainajia ei levinnyt ympäröiviin metsiin. Poltto
vaikuttaa turvallisimmalta tavalta tuottaa suuria määriä kuollutta puuta, sillä tuli heikentää niiden laatua tuholaisten lisääntymismateriaalina. (Toivanen 2007)
Polttoalojen on oltava useita hehtaareja
Viime vuosina metsäyhtiöt ovat kiinnostuneet säästöpuuryhmien poltosta uudistusalojen kulottamisen sijaan, koska se on toteutukseltaan helpompaa ja kustannuksiltaan
edullisempaa. Säästöpuuryhmien polttoja toteutetaan jälkivartioinnin helpottamiseksi
myös aikaisin keväällä tai syksyllä, jolloin niiden ekologinen vaikutus palosta hyötyville hyönteisille jää todennäköisesti vähäiseksi. Kokonaisten uudistusalojen, joilla
on runsaasti säästöpuita, tai kokonaisten metsiköiden ennallistamispoltoilla voidaan
saavuttaa kuitenkin selvästi suurempia ja monipuolisempia hyötyjä metsäluonnon
monimuotoisuudelle. Tämän vuoksi kehityssuuntaa ei voi pitää myönteisenä luonnonhoidon kannalta.
Polttoalueen koolla on monenlaisia vaikutuksia. Suurempi polttoalue aiheuttaa voimakkaamman savu- ja lämpösignaalin. Se voi siten houkutella paloista riippuvaista ja
hyötyvää hyönteislajistoa paikalle laajemmalta alueelta. Koska nämä lajit ovat hyvin
leviäviä ja kykenevät aistimaan palot kaukaa, tällä voi olla merkitystä. Poltettaessa
useiden hehtaarien kokoisia hakkuualoja pelkästään hakkuukannoissa on enemmän
järeää puuainesta kuin pienissä poltettavissa säästöpuuryhmissä on järeää puuta. Lisäksi hakkuutähteistä jää runsaasti osittain palanutta pieniläpimittaista puuta kulotusaloille.
Suominen ym. (2018) havaitsivat Lieksan FIRE-koemetsiköissä tehdyssä tutkimuksessa, että sekä kannoilla että hakkuutähteillä esiintyi myös harvinaisia ja uhanalaisia
kääpälajeja ja poltto lisäsi niiden määrää. Toisin sanoen myös kulotusalojen palaneilla
kannoilla ja hakkuutähteillä on merkitystä monimuotoisuuden turvaamisen kannalta.
Säästöpuuryhmien poltossa tätä resurssia syntyy vain hyvin vähäinen määrä uudistusalojen kulotuksin verrattuna.
Poltetulla maapinta-alalla on suuri merkitys niille paloista hyötyville kasvi- ja sienilajeille, jotka tarvitsevat palanutta maata, mutta eivät palaneita puita. Todennäköisyys sille,
että alueella on humuksen siemen- ja itiöpankissa lajeja, joiden siemenet tai itiöt aktivoituvat kasvuun ja lisääntymiseen, kasvaa, kun kulotuksella käsitelty pinta-ala suurenee.
Laajemman uudistusalueen polttaminen synnyttää paisteisemman ympäristön. Laajalta alueelta mustunut maa imee auringon säteilyä ja synnyttää hyvin paahteiset
olosuhteen muutamien polton jälkeisten vuosien ajaksi, ennen kuin pintakasvillisuus
peittää mustan maanpinnan täysin.
Poltto vaikuttaa myös moniin maaperän ominaisuuksiin, happamuus vähenee ja hajotustoiminta nopeutuu. Tuli ohentaa humuskerrosta, saattaa synnyttää hiekkapaljas-
128
tumia, lisää hiilen määrää maassa ja niin edelleen. Ne lajit hyötyvät, jotka suosivat
emäksisiä olosuhteita, ohutta humuskerrosta ja hiekkapaljastumia.
Koko uudistusalan poltto vaikuttaa pintakasvillisuuden sukkessioon laajemmalla alalla ja lisää esimerkiksi haavan ja rauduskoivun uudistumista siementaimista. Kaikkia
tällaisia tulen ekologisia vaikutuksia ja niiden merkityksiä lajistolle ei varmasti vielä
edes tunneta. Tällaisia vaikutuksia ei saavuteta merkittävässä määrin pelkällä säästöpuuryhmien poltolla, sillä ne ovat pikemminkin riippuvaisia palaneen maapohjan
pinta-alasta kuin palaneen puuston määrästä.
Edellämainittujen maaperävaikutusten kannalta kulotukset ovat palovoimakkuudeltaan yleensä liian heikkoja, koska ne toteutetaan yleensä paloturvallisuussyistä aivan
liian kosteissa olosuhteissa suuriin luonnonkuloihin verrattuna. Heikon palovoimakkuuden vuoksi palon vaikutukset ulottuvat vain karike- ja humuskerroksen aivan
pintaosiin, eivätkä polta humusta tarpeeksi syvältä merkittävien maaperäolosuheiden
muutosten aikaansaamisen kannalta. (Wikars 2006)
Suomalaisissa hakkuualojen kulotustutkimuksissa poltettujen alueiden koko on ollut
2–9 ha. FIRE-tutkimuksessa Lieksassa noin 4 ha, Evon ennallistamispolttotutkimuksessa noin 2 ha ja Evon kulotusalojen tutkimuksessa 2–9 ha. Näillä kohteilla kulotuksen ja runsaan säästöpuuston yhdistelmä on tuottanut selviä myönteisiä monimuotoisuusvaikutuksia.
Kulotusten positiivisista vaikutuksista on selviä tutkimusnäyttöjä, kun kulotetaan
kokonaisia hehtaarien kokoisia hakkuualoja ja alueelle jätetään myös säästöpuustoa.
Säästöpuuryhmien polton ekologisesta vaikuttavuudesta ei sen sijaan ole vielä tutkimustietoa eikä näyttöä. Ekologisen tiedon ja sen pohjalta tehdyn päättelyn perusteella
säästöpuuryhmien polton ekologinen vaikuttavuus on todennäköisesti selvästi pienempi kuin uudistusalojen kulotusten tai puustoisten alojen polttojen. Säästöpuuryhmien koko on 0,2–0,3 ha tai pienempi. Jos poltetaan koko hakkuuala säästöpuineen,
niin polton ekologinen vaikuttavuus on todennäköisesti suurempi. (Lindberg, suullinen tiedonanto 2017)
Luonnonkulot jäävät tehokkaan palontorjunnan vuoksi keskimäärin hyvin pieniksi.
1960-luvulla luonnonkulojen keskikoko oli 2,8 ha, 1970-luvulla 1,3 ha, 1980-luvuilla
0,7 ha, 1990-luvulla 0,6 ja 2000-luvulla enää 0,4 ha. On siis paljon hyvin pienikokoisia
paloja. Säästöpuuryhmien poltolla synnytetään samanlaisia hyvin pieniä polttokohteita. Olisi hyvä, että luonnonhoidollisilla kulotuksilla saataisi aikaan tätä suurempia
palaneita alueita, mielellään joidenkin hehtaarien laajuisia. (Lindberg suullinen tiedonanto 2017)
Samaan johtopäätökseen on päätynyt myös ennallistamistyöryhmä ennallistamispolttojen osalta, joka totesi, että suositeltava paloalue voisi olla kooltaan muutamasta hehtaarista kymmeneen hehtaariin ja suositeltava polttojen väli aluetasolla voisi olla 2–3
paloaluetta vuosikymmenessä (Ennallistamistyöryhmä 2003).
Kulotettaville aloille tulee jättää runsaasti puustoa
Mitä enemmän säästöpuustoa jätetään sitä parempi elävän ja kuolleen puuston jatkuvuus kohteelle voidaan saada pitkällä aikavälillä. Koska kulotettavilla aloilla puuston
kuolleisuus on suurta, säästöpuita pitäisi olla todella paljon tämän tavoitteen saavuttamiseksi.
129
Lyhyellä aikavälillä 10 m3
/ha säästöpuita yhdessä kulotuksen kanssa voi tuottaa selviä
monimuotoisuushyötyjä. (Hyvärinen 2006) Ne jäävät kuitenkin lyhytaikaisiksi, koska poltto tappaa pienestä säästöpuumäärästä hyvin suuren osan lyhyessä ajassa, eikä
kuolleen puuston muodostumiselle synny jatkuvuutta.
Pitkän aikavälin monipuolisen lahopuuston ja elävien puiden jatkuvuus edellyttää
paljon suurempaa säästöpuuston määrää. Heikkala ym. (2016) ovat esittäneet, että
kulotettaville aloille tulisi jättää 10–20 % puuston tilavuudesta säästöpuiksi.
Pitkäkestoisesti monipuolisin kuolleen puun hyönteis- ja kääpälajisto on havaittu
hakkaamattoman metsän polttokohteilla. Syynä on ennen kaikkea niihin syntyvä
pitkäaikainen lahopuuston syntymisen jatkuvuus ja sen seurauksena laadullisesti
monipuolisin kuollut puusto. Puut eivät ainakaan mäntyvaltaisissa metsissä lopu
kesken suuren kuolleisuuden takia samalla tavalla kuin avohakkuualojen säästöpuut.
(Heikkala 2016, Penttilä ym. 2013)
Koska palaneisiin pystymetsiin muodostuu erilaisia eliöyhteisöjä kuin kulotetuille
säästöpuukohteille, myös pystymetsien ennallistamispolttoja tulisi tehdä. Nyt niitä
tehdään vain suojelualueilla. Samasta syystä tulisi suojella luontaisesti syntyneitä metsäpalokohteita hakkuilta. Tämä olisi hyvinkin kustannustehokasta, koska luonnonpaloissa poltto ei aiheuta kustannuksia ja puuston taloudellinen arvo palaneissa metsissä
on puiden kuolemisen, hiiltymisen ja nokeentumisen vuoksi yleensä varsin alhainen.
Metsäpaloalueet olisi hyvin perusteltua suojella arvokkaina luontokohteina.
Kuinka tiheä polttoalueiden verkoston pitäisi olla?
Vastaus kysymykseen riippuu siitä, minkä lajiryhmien kannalta asiaa tarkastellaan ja
mitä tavoitteita poltoille asetetaan.
Kuva 42. Ennallistamispoltossa syntyy runsaasti lahopuuta lyhyessä ajassa. Kuva Inarista
yhdeksän vuotta polton jälkeen.
© Panu Kunttu
130
Paloja vaativia ja niistä hyötyviä lajeja on hyvin monenlaisia. Palot voivat hyödyttää
ympäristöstä kulotusalueelle leviäviä lajeja (kuten esim. palonvaatijahyönteiset) tai
kasvupaikalla siemen- tai itiöpankissa jo olevia paikallisia lajeja (kuten esim. paahdeympäristöjen kasvilajit ja monet palosienet).
Paloalueiden verkoston tarvittavasta tiheydestä on esitetty niukasti arvioita ja ne on
melkein kaikki tehty lähinnä palonvaatijahyönteisten leviämiskyvyn ja ekologisten
vaatimusten näkökulmasta. Wikars (2006) on esittänyt palonvaatijahyönteisten suojelun kannalta tavoitteeksi 100 hehtaaria polttokohteita lääniä kohden vuodessa ja
Etelä-Ruotsin pienemmissä lääneissä 50 hehtaaria vuodessa. Polttokohteista puolet
tulisi olla pystymetsän ennallistamispolttoja luonnonsuojelulueilla. Poltot tulee keskittää 5 000–50 000 hehtaarin lajuisiin metsämaisemiin, joissa tiedetään esiintyvän
tai hyvin suurella todennäköisyydellä esiintyy suojelutoimenpiteiden kohteena olevia
palonvaatijahyönteisiä. (Wikars 2006)
Palonvaatijahyönteisillä on hyvä leviämiskyky. Ne kykenevät paikallistamaan palot
kymmenien kilometrien päästä. Joidenkin lajien leviämiskyvyn on arvioitu olevan jopa
40–50 kilometriä. Polttokohteet soveltuvat palonvaatijahyönteisille vain hyvin lyhyen
aikaa, palonvaatijalatikoille vain 1–2 vuotta ja palonvaatijakovakuoriaisille noin viisi
vuotta. Minimitavoitteena palonvaatijahyönteisten turvaamisen kannalta voisi pitää
esimerkiksi että 20 km x 20 km:n laajuisella alueella poltetaan muutama hehtaari joka
toinen vuosi. Näille kohteille tulee jättää runsaasti säästöpuustoa. (Lindberg, suullinen
tiedonanto 2017)
Suomen FSC-standardin kulotuskriteerin (6.2.8) mukaan vuosittain tehtyjen kulotusten pinta-ala on vähintään 3 % soveltuvien kohteiden (MT ja karummat kasvupaikat) päätehakkuupinta-alasta 5-vuotiskaudella.
Kriteerin pohjalta tehtiin seuraava esimerkkilaskelma kulotuspinta-alasta:
20 km x 20 km suuruisen alueen pinta-ala on 40 000 ha
Talousmetsän metsämaan osuus koko Suomen maapinta-alasta 18 432 000 ha/
33 843 000 ha = 54 %
40 000 ha:n alueesta keskimäärin 54 % on talousmetsän metsämaata = 21 600 ha.
Tästä 75 % on kangasmaata = 16 200 ha
Tästä kulotukseen soveltuvia kasvupaikkoja on 82 % = 13 284 ha.
Josta päätehakataan 0,88 %/v = 117 ha.
Tästä 3 % = 3,5 ha.
Eli 40 000 hehtaarin alueella keskimääräistä suomalaista metsätalousmaata kulotettaisi vuodessa 3,5 ha, jos FSC:n nykyinen kulotuskriteeri toteutuisi.
Tämä tarkoittaa yhtä muutaman hehtaarin kokoista kulotusaluetta vuodessa, mitä
voi pitää ihan kelvollisena tavoitteena ainakin leviämiskyvyltään hyvien palonvaatijahyönteisten turvaamisen näkökulmasta.
131
Kulotusten ekologinen vaste on erilainen Suomen eri osissa
Luonnonhoidollisten kulotusten ja ennallistamispolttojen vaste on erilainen eri
osissa Suomea. Kouki ym. (2012) ovat osoittaneet näitä eroja havainnollisesti suuraluetasolla. Itä-Suomessa poltettuissa metsissä havaittiin palon jälkeen keskimäärin
kahdeksan uhanalaista kovakuoriaislajia, kun Länsi-Suomen vastaavilla kohteilla
havaittiin vain kaksi, vaikka poltetut metsiköt olivat ennen polttoa samanlaisia. Selitykseksi eroon Kouki ym. (2012) arvioivat, että Itä-Suomessa ja hyvin todennäköisesti Venäjällä on vielä jäljellä monien sellaisten lajien lähdepopulaatioita, jotka ovat
Länsi-Suomesta jo hävinneet.
Alueilla, joissa on tulen vaikutuksen jatkuvuutta metsäpalojen, metsänhoidollisten
kulotusten, luonnonhoidollisten kulotusten ja ennallistamispolttojen muodossa, on
suurempi todennäköisyys sellaisten harvinaisten ja uhanalaisten palonvaatija- tai palonsuosijalajien läsnäololle, jotka hyötyvät kulotuksista. Tällaisilla alueilla kulotuksilla saadaan monimuotoisuuden turvaamisen kannalta paras ekologinen vaste ja siksi
kulotukset kannattaa keskittää näille alueilla. Se lisää kulotusten käytön kustannustehokkuutta verrattuna siihen, että niitä tehtäisi suunnittelematta sattumanvaraisesti.
Tätä tarkoitusta varten ennallistamistyöryhmä (2003) määritteli ja kuvasi Suomen
alueelta 50 potentiaalista palojatkumoaluetta. Kartta ja lyhyet kuvaukset alueista löytyy ennallistamistyöryhmän mietinnöstä. Näiden alueiden historiallista palojatkumoa
ja paloista hyötyvää lajistoa on syytä edelleen selvittää ja varmentaa tarkemmilla tutkimuksilla.
Johtopäätöksiä ja kehittämissuosituksia
Luonnonhoidollisten kulotusten suurin ongelma on se, ettei niitä tehdä. Vaikka tutkimukset ovat selkeästi osoittaneet polttojen monipuoliset hyödyt monimuotoisuuden
turvaamiselle, kulotuspinta-alat ovat vain jatkaneet supistumistaan. Luonnonhoidollisesta kulotuksesta puhutaan paljon, mutta niitä tehdään hyvin hyvin vähän.
FSC-standardin kulotuskriteerin tärkeyttä korostaa se, että se on tällä hetkellä käytännössä ainoa tekijä, joka kannustaa ja edellyttää tekemään kulotuksia ja/tai ennallistamispolttoja metsätalouskäytössä olevilla alueilla. Suomen FSC-standardin kulotuskriteerin tavoitetaso on suuruusluokaltaan järkevän tuntuinen hyvin leviämiskykyisten palonvaatijahyönteisten turvaamisen näkökulmasta. Ottaen huomioon muutkin
kuloista hyötyvät lajiryhmät ja tulen vaikutuksen äärimmäisen niukkuuden Suomen
metsissä, vaatimustason nostaminen sekä poltettavan pinta-alan että puuston määrän osalta on ekologisesti hyvin perusteltua. Kulotuksen vuotuinen pinta-alavaatimus
Ruotsin FSC-standardissa on 5 % päätehakkuiden pinta-alasta. Tämä olisi perusteltua
Suomessakin.
Kulotukset soveltuvat hyvin suurten metsänomistajien monimuotoisuuden turvaamisen erityiseksi työkaluksi, koska niiden toteuttaminen on monista syistä vaikeampaa pienille metsänomistajille. Suurilla metsänomistajilla päätehakkuiden keskikoko
on suurempi, joten kulotettavat alueet voivat olla pinta-alaltaan suurempia. Tämä
alentaa kulotuksen käytön kustannuksia. Suurilla metsänomistajilla on myös paremmat mahdollisuudet ylläpitää kulotukseen tarvittavaa kalustoa ja tietotaitoa.
Säästöpuiden kuolemisen ja lahoamisen dynamiikka selittää pitkälti polton jälkeen
tapahtuvat hyönteis- ja kääpälajiston muutokset kulotusalueilla. Mitä suurempi säästöpuuston määrä on, sitä laajempi on yleensä myös puulajivalikoima, ja sitä laajempi
132
joukko hyötyviä hyönteis- ja sienilajeja. Suurempi säästöpuiden määrä synnyttää edellytyksiä pidempikestoiselle kuolleen puuston muodostumisen jatkuvuudelle ja sen
seurauksena monimuotoisemmalle sieni- ja hyönteislajistolle. Samoin, mitä järeämpää puustoa polttoalalle jätetään, sitä parempi.
Heikkala (2016) esittää, että kulotusaloille tulisi jättää 10–20 % puustosta paremman lahopuujatkumon turvaamiseksi. Keskimääräisen etelä- tai keskisuomalaisessa
harvennuksin käsitellyn päätehakkuukypsän metsän tilavuus on noin 250–300 m3
/
ha ja runkoluku 400–500 runkoa/ha. Tällaisen uudistuskypsän metsän puustosta
10–20 % tarkoittaa 40–100 runkoa ja 25–60 m3
/ha. Tämä on moninkertainen määrä
kriteerin nykyiseen säästöpuuston vaatimustasoon verrattuna. Tämän suuruusluokan säästöpuumäärillä on Suomessa tehdyissä tutkimuksissa saavutettu merkittäviä
ja pitkäkestoisia hyötyjä hyönteis- ja sienilajien monimuotoisuudelle. Lisäksi kulotettaville tai ennallistamispoltettaville aloille tulee jättää kaikki ennen hakkuuta ja
polttoa kuolleet puut.
Koska vuosittain FSC-kriteerin perusteella kulotettava pinta-ala on nyt vain 200 hehtaaria, ja se jakautuu useille hyvin suurille metsänomistajille, ei kulotusaloille jätettävän puuston määrän huomattavakaan nosto aiheuta kohtuuttoman suurta taloudellista taakka niille metsänomistajille, joita kulotuskriteeri koskee. Säästöpuumäärän
nostaminen parantaisi huomattavasti työkustannuksiltaan melko kalliiden ja toteutukseltaan vaativien kulotusten ekologista vaikuttavuutta.
Kulotuksia kannattaa tehdä ensisijaisesti ennnallistamispolttoina ja kokonaisten
päätehakkuualojen kulotuksina säästöpuuryhmien polton sijaan. Päätehakkualojen
kulotuksissa palanutta maapohjaa ja puuainesta syntyy paljon enemmän, koska hakkuutähdettä ja kantoja palaa säästöpuiden lisäksi. Kulotusalojen koon olisi hyvä olla
ainakin 1–10 ha:n suuruusluokkaa.
Isompien hakkuualojen metsänhoidollisissa kulotuksissa syntyy suurempi savu- ja
lämpösignaali, joka mahdollisesti houkuttelee laajemmalta alueelta hyönteislajistoa.
Poltot tulee toteuttaa palonvaatijahyönteisten lentoaikaan eli mieluiten alkukesällä. Ei liian aikaisin keväällä eikä loppukesällä-syksyllä. Säästöpuuryhmiä on poltettu
myös aikaisin keväällä ja syksyllä jälkivartioinnin tarpeen vähentämiseksi. Tällaisina
ajankohtina toteutetut poltot jäävät ekologisilta vaikutuksiltaan heikoiksi, koska palovoimakkuus jää alhaiseksi ja poltto tapahtuu ajankohtana, jolloin paloista hyötyvät
hyönteislajit eivät lennä.
Säästöpuuryhmien polton ekologisesta vaikuttavuudesta ei ole julkaistua tutkimustietoa ja monet asiantuntijat suhtautuvat niiden vaikuttavuuteen epäilevästi. Pääsyyt
säästöpuuryhmien polton yleistymiseen ovat alhaisemmat kustannukset ja helpompi,
vähemmän työvoimaa vaativa toteutus.
Alueellinen suunnittelu polttojen sijoittamisen ja ajoittamisen ohjaamisessa olisi hyvä
keino parantaa polttojen ekologista vaikuttavuutta. Poltettavien kuvioiden sijoittaminen lähekkäisille kuvioille parantaisi pitkällä aikavälillä metsäpaloista riippuvaisten
lajien mahdollisuuksia selviytyä ja kolonisoida uusia paloaloja.
Tämä edellyttää palojatkumoalueiden huolellista suunnittelua vuosiksi eteenpäin.
Yhteistyö eri toimijoiden välillä kulotusten ja ennallistamispolttojen suunnittelussa ja
toteutuksessa edistäisi myös tämän tavoitteen toteutumista.
133
Lähteet
Ennallistamistyöryhmä 2003. Ennallistaminen suojuelualueilla. Ennallistamistyöryhmän mietintö. Suomen ympäristö 618.
Heikkala, O. 2016. Emulation of natural disturbances and the maintenance of biodiversity in managed boreal forests:
the effects of prescribed fire and retention forestry on insect assemblages. Dissertationes Forestales 222: 1–46.
Heikkala, O., Martikainen, P. & Kouki, J. 2016a. Decadal effects of emulating natural disturbances in forest management
on saproxylic beetle assemblages. Biological Conservation 194: 39–47.
Heikkala, O., Seibold, S., Koivula, M., Martikainen, P., Müller, J., Thorn, S. & Kouki, J. 2016b. Retention forestry and
prescribed burning result in functionally different saproxylic beetle assemblages than clear-cutting. Forest Ecology and
Management 359: 5158.
Heikkala, O., Suominen, M., Junninen, K., Hämäläinen, A. & Kouki, J. 2014. Effects of retention level and fire on retention
tree dynamics in boreal forests. Forest Ecology and Management 328: 193201.
Hyvärinen, E. 2006. Green-tree retention and controlled burning in restoration and conservation of
beetle diversity in boreal forests. Dissertationes Forestales 21: 155.
Hyvärinen, E., Kouki, J. & Martikainen, P. 2006. Fire and green-tree retention in conservation of red-listed and rare
dead-wood dependent beetles in Finnish boreal forests. Conservation Biology. 20: 17111719.
Hämäläinen, A. 2016. Retention forestry and intensified biomass harvest: epiphytic lichen assemblages under opposing
ecological effects in pine-dominated boreal forests. Dissertationes Forestales 218. 33 s.
Korhonen, K.T., Auvinen, A.-P., Kuusela, S., Punttila, P., Salminen, O., Siitonen, J., Ahlroth, P., Jäppinen, J.-P. & Kolström,
T. 2016. Biotalouskenaarioiden mukaisten hakkuiden vaikutukset metsien monimuotoisuudelle tärkeisiin rakennepiirteisiin.
Luonnonvara- ja biotalouden tutkimus 51/2016.
Kotiaho, J.S., Kuusela, S., Nieminen, E. & ja Päivinen, J. (toim.) 2015. Elinympäristöjen tilan edistäminen Suomessa.
ELITE-työryhmän mietintö elinympäristöjen tilan edistämisen priorisointisuunnitelmaksi ja arvio suunnitelman kokonaiskustannuksista. Suomen ympäristö 8/2015.
Kouki, J. 2013. Nuoret luonnonmetsät metsien hoidon ja suojelun mallina – Uusia mahdollisuuksia metsäluonnon suojeluun
talousmetsissä. Luonnon tutkija 117(12): 419.
Kouki, J., Hyvärinen, E. Lappalainen, H., Martikainen, P. & Similä, M. 2012. Landscape context affects the success of
habitat restoration: large-scale colonization patterns of saproxylic and fire-associated species in boreal forests. Diversity and
Distributions 18: 348355.
Lehtonen, E. & von Stedingk, H. 2017. The contribution of FSC -certification to biodiversity in Finnish forests. FSC Sweden
Report 2017.
Lindberg, H. 2017. Kangasmetsien paloainesten luokittelu ja kosteusvaihtelu metsäpalontorjunnan ja kulotusten
kehittämisen kannalta. Lisensiaattitutkimus. Helsingin yliopisto, metsätieteiden laitos.
Martikainen P., Kouki J. & Heikkala O. 2006. The effects of green tree retention and subsequent prescribed burning on
ground beetles (Coleoptera: Carabidae) in boreal pine-dominated forests. Ecography 29: 659–670.
Penttilä R., Junninen K., Punttila P. & Siitonen J. 2013. Effects of forest restoration by fire on polypores depend strongly on
time since disturbance – a case study from Finland based on a 23-year monitoring period. Forest Ecology and Management
310: 508–516.
Rahko, T. 2005. Palaneen maan sienet. Julk.: Salo, P., Niemelä, T., Nummela-Salo, U. & Ohenoja, E. (toim.) 2005. Suomen helttasienten ja tattien ekologia, levinneisyys ja uhanalaisuus. Suomen ympäristökeskus, Helsinki. Suomen ympäristö 769: 5054.
Rassi, P., Hyvärinen, E., Juslén, A., Mannerkoski, I. (toim.) (2010). Suomen lajien uhanalaisuus – Punainen kirja 2010.
Ympäristöministeriö & Suomen ympäristökeskus, Helsinki. 685 s.
Raunio, A., Schulman, A. & Kontula, T. (toim.) 2008. Suomen luontotyyppien uhanalaisuus – Osa 1. Tulokset ja arvioinnin
perusteet. Suomen ympäristö 8/ 2008.
Suominen M., Junninen K., Heikkala O. & Kouki J. 2015. Combined effects of retention forestry and prescribed burning on
polypore fungi. Journal of Applied Ecology 52: 1001-1008.
Suominen, M., Junninen, K., Heikkala, O. & Kouki, J. 2018. Burning harvested sites enhances polypore diversity on stumps
and slash. Forest Ecology and Management 414: 47-53.
Toivanen, T. 2007. Short-term effects of forest restoration on beetle diversity. Jyväskylä studies in biological and
environmental science 175: 1–33.
Toivanen, T. & Kotiaho, J. 2007. Burning of Logged Sites to Protect Beetles in Managed Boreal Forests. Conservation Biology
21: 15621572.
Tukia, H., Hämäläinen, J. & Ryttäri, T. (toim.) 2015. Harjumetsien paahde-elinympäristöverkostot. Metsien luonnonhoidon
vaikutukset harjuluontoon, maisemaan ja paahdelajiston monimuotoisuuteen. Suomen ympäristökeskuksen raportteja 2/2015.
Vanha-Majamaa, I., Lilja, S., Ryömä, R., Kotiaho, J.S., Laaka-Lindberg, S., Lindberg, H., Puttonen, P., Tamminen, P.,
Toivanen, T. & Kuuluvainen, T. 2007. Rehabilitating boreal forest structure and species composition in Finland through
logging, dead wood creation and fire: The EVO experiment. Forest Ecology and Management 250: 7788.
Wikars, l.-O. 2006. Åtgärdsprogram för bevarande av boreala brandinsekter. Rapport 5610. Naturvårdsverket. Stockholm.
http://www.naturvardsverket.se/Documents/publikationer/620-5610-7.pdf
Suojelemme luontoa ja ratkaisemme
ympäristöongelmia – luonnon
ja ihmisten hyväksi.
together possible

Suomen lajien viides uhanalaisuusarviointi on tehty
kahden edeltävän arvioinnin (Rassi ym. 2001, Rassi
ym. 2010) tapaan Kansainvälisen luonnonsuojeluliiton
(IUCN) luokituksen ja kriteerien sekä niiden soveltamisohjeiden mukaisesti (IUCN 2012a, 2012b, 2016). Suomen
ensimmäiset kaksi uhanalaisuusarviointia (Rassi ym.
1985, Rassi ym. 1991) tehtiin kansallisesti sovittuihin
kriteereihin pohjautuen. Näiden neljän, Suomen lajiston mahdollisimman kattavasti sisältävän arvioinnin
lisäksi nisäkkäiden ja lintujen uhanalaisuus arvioitiin
uudelleen vuonna 2015 (Liukko ym. 2016, Tiainen ym.
2016), koska arviointien todettiin uuden tiedon valossa
olevan jo päivittämisen tarpeessa.
Uhanalaisuusarvioinnin kohteena ovat Suomessa
luonnonvaraisina ja luontaisella levinneisyysalueellaan
elävät lajit. Vieraslajeihin ja Suomessa vain satunnaisesti
tai vakiintumattomina tavattaviin lajeihin arviointikriteerejä ei voi soveltaa. Vuoden 2010 arviointiin verrattuna arviointikriteerit olivat nyt ennallaan, mutta niiden
soveltamista koskeviin ohjeisiin oli tullut päivityksiä,
minkä vuoksi arviointiohjeista laadittiin uusi suomenkielinen opas tätä arviointia varten (Liukko ym. 2017).
Varsinainen uhanalaisuusarviointi pääsi käyntiin oppaan julkaisemisen jälkeen tammikuussa 2017. Arviointityön tekivät 18 eliöryhmäkohtaista asiantuntijatyöryhmää, joihin kuului yhteensä noin 170 asiantuntijaa.
Työryhmät hyödynsivät työssään kaikkea saatavilla
olevaa havaintoaineistoa yhdistettynä tietämykseen lajien elintavoista ja vaatimuksista. Arviointityötä ohjasi
ympäristöministeriön asettama Lajien uhanalaisuuden
arviointia ja seurantaa edistävä ohjausryhmä (LAUHA).
Suomen lajistosta ja siinä tapahtuneista muutoksista
on 2000-luvulla kertynyt uhanalaisuusarvioinnin kannalta paljon uutta tietoa. Eliötyöryhmien työn lisäksi
hyvin suuri merkitys on ollut varsinkin Puutteellisesti
tunnettujen ja uhanalaisten metsälajien tutkimusohjelmalla (Putte), jonka ansiosta tietämys monista lajiryhmistä on huomattavasti parantunut ja uusia lajiryhmiä
on saatu arvioinnin piiriin (Kuusela ym. 2017). Lisäksi
monissa muissa tutkimus-, kartoitus- ja seurantahankkeissa on koottu tietoa, jota on voitu hyödyntää uhanalaisuusarvioinnissa. Valitettavasti rahoitusta lajiston
monimuotoisuustutkimukseen ja seurantaan on saatavilla niukasti, eikä Putte-ohjelman jatkamiselle ole voitu
turvata rahoitusta.
Uhanalaisuusarviointi on lajien häviämisriskin arviointi. Lajit ovat uhanalaisia eri syistä ja niiden tarvitsemat suojelutoimet tulee harkita erikseen, ottaen huomioon myös kansainvälisistä ympäristösopimuksista
ja EU:n yhteisölainsäädännöstä aiheutuvat velvoitteet.
Yhdessä lajien esiintymispaikkatiedon kanssa uhanalaisuusarviointi antaa tarvittavaa tietopohjaa priorisoida,
suunnitella ja toteuttaa lajien ja niiden elinympäristöjen
suojelutoimia paikallisella, alueellisella ja valtakunnallisella tasolla. Monet uhanalaisimmat lajit vaativat laji- ja
esiintymispaikkakohtaisia toimia säilyäkseen. Yleisen
uhanalaistumiskehityksen kannalta huomiota on kuitenkin kiinnitettävä laajemmin vaikuttaviin tekijöihin,
jotka usein liittyvät alueiden ja luonnonvarojen käyttöön
ja käytäntöihin. Yhteistyössä eri tahojen kanssa laaditussa Uhanalaisten lajien suojelun toimintaohjelmassa (Ympäristöministeriö 2017b) on sovittu toimenpiteistä, joiden
tavoitteena on uhanalaisten lajien tilan parantaminen ja
uhanalaistumiskehityksen pysäyttäminen.
Uhanalaisuusarviointi antaa välttämättömän tietopohjan uhanalaisia lajeja koskevan lainsäädännön
1
Johdanto
Valkonauhakotilo (Euomphalia strigella) on saanut nimensä
kuoren ympäri kiertävästä vaaleasta raidasta. Lajin levinneisyys
painottuu eteläisimpään osaan Suomea erilaisiin lehtoihin. Sen
luokka on silmälläpidettävät (NT). Kuva: Pekka Malinen

12
Johdanto
ajantasaisuuden varmistamiseksi. Luonnonsuojelulain
46 §:n mukaan asetuksella voidaan säätää uhanalaiseksi
sellainen luonnonvarainen eliölaji, jonka luontainen säilyminen Suomessa on vaarantunut. Edelleen lain 47 §:n
mukaan asetuksella voidaan säätää erityisesti suojeltavaksi sellainen uhanalainen eliölaji, jonka häviämisuhka
on ilmeinen. Erityisesti suojeltavan lajin säilymiselle tärkeän esiintymispaikan hävittäminen ja heikentäminen
on kielletty elinkeino-, liikenne- ja ympäristökeskuksen
tehtyä lain 47 §:n 3 momentin mukaisen päätöksen. Edellä mainitut luonnonsuojelulain soveltamisalaan kuuluvat lajit luetellaan luonnonsuojeluasetuksen liitteessä 4,
joka on viimeksi uudistettu 19.6.2013 edellisen uhanalaisuusarvioinnin tuloksiin pohjautuen.
Uhanalaisuusarvioinnin ensisijainen tarkoitus on antaa mahdollisimman kattava ja ajantasainen kuva Suomessa elävien lajien häviämisriskistä ja lajiston tilasta
laajemmin. Lisäksi toistuvat uhanalaisuusarvioinnit
antavat mahdollisuuden tarkastella uhanalaistumiskehityksessä tapahtuneita muutoksia, mikä edelleen lisää
tulosten käyttöarvoa. Samoinkin kriteerein tehtyjen
arviointien vertailu on kuitenkin monella tapaa vaikeaa, koska lajien uhanalaisuusluokat voivat muuttua eri
syistä ja pelkät lukumäärät tai prosenttiosuudet eivät
siten sovellu vertailuun sellaisinaan. Sen vuoksi arvioinnin yhteydessä on jokaiselle lajille kirjattu uhanalaisuusluokan muutoksen syy, jolloin vertailu edelliseen
arviointiin voidaan perustaa niihin lajeihin, joilla uhanalaisuusluokka on muuttunut lajin tilanteen paranemisen tai heikkenemisen vuoksi, eikä esimerkiksi tiedon
tason paranemisen seurauksena. Näiden aitojen luokkamuutosten avulla voidaan uhanalaistumiskehitystä
tarkastella luotettavasti sekä lajiryhmä- että elinympäristökohtaisesti.
Ensimmäistä kertaa Punaisessa kirjassa esitetään
uhanalaisuusindeksit eri pääelinympäristötyypeille ja
osalle lajiryhmistä. Vuoden 2010 arviointiin perustuvat
indeksit julkaistiin vasta jälkikäteen (Juslén ym. 2013,
Juslén ym. 2016). Uhanalaisuusindeksien laskeminen
tässä laajuudessa edellyttää muun muassa sitä, että Punaisen listan lajien lisäksi kaikille elinvoimaisiksi arvioiduille lajeille on määritelty niiden ensisijainen elinympäristö. Tätä mittavaa työtä on asiantuntijatyöryhmissä
tehty edellisen uhanalaisuusarvioinnin jälkeen ja tämän
arvioinnin aikana. Sen ansiosta voidaan nyt uhanalaisuusindeksien lisäksi ensimmäistä kertaa esittää tiedot
myös siitä, kuinka suuri osuus kunkin pääelinympäristötyypin arvioiduista lajeista on uhanalaisia.
Suomi on sitoutunut kansainväliseen tavoitteeseen
pysäyttää luonnon monimuotoisuuden köyhtyminen
vuoteen 2020 mennessä (Valtioneuvosto 2012). Suomen
lajien viides uhanalaisuusarviointi on välttämätön tietopohja sen arvioimiseksi, miten Suomi on omalta osaltaan
kunnianhimoisessa tavoitteessa onnistunut. Uhanalaisuusarvioinnin tulokset ovat keskeinen tietopohja jatkotyölle, kun tarkastellaan mihin lajeihin, lajiryhmiin tai
elinympäristöihin olisi jatkossa kiinnitettävä erityistä
huomiota, jotta Suomen lajiston monimuotoisuus ja erityispiirteet voidaan säilyttää.
Introduction
The fifth Red List of Finnish species follows the IUCN
Red List Categories and Criteria. In addition to the
previous four extensive assessments in 1985, 1991, 2001
and 2010, assessments were conducted for mammals and
birds in 2015. There has been no changes in the criteria
since the 2010 assessment. However, updates to the
guidelines have been published by the IUCN, which were
taken into account in the national guidelines prepared
for this assessment. The assessment was conducted by
18 expert groups comprising a total of 170 experts. The
Steering Committee established for the work approved
the assessments.
Plenty of new knowledge on Finnish species has
accumulated since 2000. In addition to the work done by
the expert groups, the research program on deficiently
known and threatened forest species (Putte) has
produced important new information for the assessment.
Unfortunately, the resources for these kind of studies
and surveys have been lately scarce and declining.
The Red List provides necessary knowledge base
for prioritization, planning and implementation of
conservation measures. It is also a necessary source
of information for keeping the national legislation
up to date. The threatened species and species under
strict protection are listed in the Annex of the Nature
Conservation Decree.
For the first time the IUCN Red List Index figures
are published together with the Finnish Red List. This
has required an extensive work done especially by the
expert groups to define primary habitats also for all the
Least Concern species. Moreover, the work done enables
to provide figures on what proportion of species are
threatened in different main habitats.
Finland has committed to the international target
to halt biodiversity loss by 2020. The new Red List is
essential in assessing, how Finland has succeeded in this
challenging target. The Red List also provides required
knowledge base when future targets and measures for
improving the conservation status of red-listed species
are defined.
2
Arvioinnin toteutus Suomessa
Arvioinnin toteutus Suomessa
2.1
Kansainvälisen luonnonsuojeluliiton
(IUCN) ohjeisto
Tässä Suomen lajiston viidennessä uhanalaisuusarvioinnissa noudatetaan Kansainvälisen luonnonsuojeluliiton (IUCN) uhanalaisuusluokittelua ja kriteereitä (IUCN
2012b) sekä niihin liittyvää soveltamisohjetta (IUCN
Standards and Petitions Subcommittee 2016). IUCN:n
luokitusmenetelmä (IUCN 2012b, 2016) suunniteltiin alun
perin tunnistamaan ja luokittelemaan maailmanlaajuisella tasolla häviämisvaarassa olevat eliölajit. Luokittelua
voidaan soveltaa myös alueellisella tasolla. Mikäli näin
tehdään, on noudatettava aiemmin mainittujen ohjeiden
lisäksi myös IUCN:n alueellisen uhanalaisuusarvioinnin
ohjeita (IUCN 2012a). IUCN:n maailmanlaajuisten arviointien säännöt ja määritelmät pätevät myös alueellisissa
arvioinneissa ellei alueellisissa ohjeissa (IUCN 2012a)
toisin sanota. Punainen kirja 2019 on Suomessa järjestyksessään kolmas lajien uhanalaisuusarviointi, joka
noudattaa IUCN:n ohjeita ja on vertailukelpoinen kyseisten aiempien arviointien (Rassi ym. 2001, 2010) sekä
kansainvälisesti muiden maiden vastaavien arviointien
kanssa. Linnuille ja nisäkkäille tehtiin muista eliöryhmistä poiketen arviointi myös vuonna 2015 (Tiainen ym.
2016, Liukko ym. 2016). Kaikkia edellä mainittuja IUCN:n
ohjeita on päivitetty edellisen Suomen arvioinnin jälkeen, mutta itse luokitukseen tai kriteereihin ei ole tehty
2
Arvioinnin toteutus Suomessa
Jauhoesikko (Primula farinosa) kasvaa Ahvenanmaan kalkkipitoisilla, matalakasvuisilla merenrantaniityillä. Sitä voi tavata
myös kosteilla niityillä ja lettosoilla. Laji on erittäin uhanalainen (EN). Kuva: Ulla-Maija Liukko
Primula farinosa grows on calcareous, low coastal meadows in
Åland. It can also be found in moist meadows and rich fens.
The species is Endangered (EN). Photo: Ulla-Maija Liukko
muutoksia vaan päivitykset ovat koskeneet ohjeiden tulkintaa ja niiden tarkennuksia. IUCN:n luokat ja kriteerit
esitellään yksityiskohtaisemmin tämän kirjan liitteissä
1 ja 2 sekä arviointityötä varten laaditussa kansallisessa
oppaassa (Liukko ym. 2017).
IUCN:n uhanalaisuusarviointi on yhdenmukainen
menetelmä, jonka avulla voidaan luokitella lajien häviämisriskiä ja uhanalaisuutta. Menetelmän kehittelyvaiheessa käydyn laajamittaisen keskustelun ja testaamisen perusteella se soveltuu käytettäväksi useimpiin
eliöryhmiin. Kriteerit eivät kuitenkaan ota huomioon
jokaisen yksittäisen lajin elämänkierron ominaisuuksia
ja siten joissakin yksittäistapauksissa lajin häviämisriski
saattaa tulla ali- tai yliarvioiduksi.
Uhanalaisuusarvioinnissa ja -luokittelussa on kysymys häviämisen todennäköisyydestä tietyllä aikavälillä.
Lajin sijoittuminen korkeampaan uhanalaisuusluokkaan
kertoo suuremmasta häviämisen todennäköisyydestä.
Pitkällä aikavälillä korkeampiin luokkiin sijoitetuista
lajeista suuremmalla osalla on riski hävitä verrattuna
alempiin luokkiin sijoitettuihin lajeihin (ilman tehokkaita suojelutoimia).
IUCN-luokituksen tavoitteena on:
• tarjota käyttöön menetelmä, jota arvioijat voivat
soveltaa yhdenmukaisella tavalla;
• parantaa luokittelun objektiivisuutta antamalla
käyttäjille selkeät ohjeet siitä, miten arvioida
häviämisriskiin vaikuttavia eri tekijöitä;
• luoda järjestelmä, jonka avulla helpotetaan
erilaisten taksonien tilanteen vertailua;
• lisätä uhanalaisten lajien luetteloita käyttävien
ihmisten ymmärrystä yksittäisten lajien
luokitteluperusteista.

Ohjeiden soveltaminen alueellisella tasolla
Jokainen eliölaji voidaan mikro-organismeja lukuun
ottamatta sijoittaa maailmanlaajuisessa luokittelussa
johonkin yhdeksästä IUCN-luokasta (IUCN 2012b). Samoin voidaan tehdä alueellisessa luokittelussa, mutta
siinä on maailmanlaajuiseen verrattuna joitakin eroja ja
sen vuoksi myös kaksi lisäluokkaa: hävinneet (Regionally
Extinct, RE) ja arviointiin soveltumattomat (Not Applicable, NA) eli yhteensä yksitoista luokkaa, joista johonkin
luokiteltavat lajit voidaan sijoittaa (kuva 1; IUCN 2012a).
Alueellinen luokittelu koskee vain alueella esiintyviä
luonnonvaraisia lajeja. Eliöstö koostuu erilaisen leviämishistorian omaavista lajeista, alkaen alkuperäisistä
lajeista, jotka ovat asettuneet alueelle jo ennen ihmisen
saapumista, päätyen vastikään saapuneisiin tulokaslajeihin. Alueella voi olla säännöllisesti lisääntyvien lajien lisäksi lajeja, jotka eivät lisäänny siellä, mutta niiden
selviytyminen on silti riippuvaista alueen tarjoamista
resursseista. Alueella on voinut olla aikaisemmin alkuperäisiä lajeja, jotka ovat sittemmin hävinneet, mutta
elävät vielä jossakin muussa osassa maapalloa. Ihminen
on voinut hävittää lajeja, mutta myös siirtää niitä lajien
luontaisen levinneisyysalueen ulkopuolelle. Sovellettaessa luokitusta alueellisella tasolla, on huomattava, että
lajin maailmanlaajuinen ja alueellinen luokka eivät välttämättä ole samat.
Kun kriteereitä sovelletaan alueelliseen arviointiin,
esimerkiksi geopoliittisista syistä keinotekoisesti rajattuun populaation osaan tai alueelliseen populaatioon,
jonka yksilöt liikkuvat määritellyn rajan yli osapopulaatiosta toiseen, saattavat kriteerien raja-arvot olla
riittämättömiä. Arvioitu häviämisriski voi sen vuoksi
olla epätarkka. IUCN:n alueellisissa soveltamisohjeissa
(IUCN 2012a) esitetään menetelmät, joilla luokitusta voidaan säätää vastaamaan eliölajin todellista häviämisriskiä alueella. Naapurialueilla esiintyvien populaatioiden
vaikutus arvioitavan populaation häviämisriskiin on
otettava huomioon ja alustavaa luokkaa on tarpeen mukaan alennettava (vähemmän uhanalaiseksi) tai korotettava (uhanalaisemmaksi). Tästä on yksityiskohtaisempi
selostus IUCN:n ohjeissa (2012a) ja arviointioppaassa
(Liukko ym. 2017). Luokan alentaminen tai korottaminen merkitään luokan lyhenteeseen avoympyrällä (esimerkiksi VU°).
Arviointikriteereitä voidaan soveltaa mihin tahansa
taksonomiseen yksikköön lajitasolla tai sen alapuolella
Kuva 1. Alueellisessa uhanalaisuustarkastelussa käytettävissä olevat IUCN-luokat.
Suomen lajien vuoden 2019
arvioinnissa ei käytetty luokkia EX ja EW.

(IUCN 2016). Luokitukseen ei kuitenkaan tule sisällyttää alalajia tai muunnosta alempia taksonomisia tasoja.
Myöskään risteymiä ei tule sisällyttää IUCN:n uhanalaisuusluokitukseen. Arviointiin otettavien taksonien
valintaa kuvataan yksityiskohtaisemmin arviointioppaassa (Liukko ym. 2017).
2.1.2
Arvioinnissa käytettävät käsitteet ja luokitus
IUCN:n arvioinnissa ja kriteereissä käytetään useita käsitteitä, joiden merkitys on usein totutusta poikkeava tai
painottuu eri tavalla (IUCN 2012a, 2016). Keskeisimmät
arvioinnissa käytettävät käsitteet ja termit määritellään
tämän kirjan liitteessä 3.
Uhanalaisia ovat kaikki äärimmäisen uhanalaisiksi
(CR), erittäin uhanalaisiksi (EN) ja vaarantuneiksi (VU)
luokitellut lajit (kuva 1). Sijoittaminen uhanalaisten lajien luokkiin perustuu määrällisiin kriteereihin, jotka
on suunniteltu kuvastamaan eriasteista häviämisriskiä.
Luokittelu kuvataan liitteessä 1 ja kriteerit liitteessä 2.
Luokkaa silmälläpidettävät (NT) käytetään lajeille, jotka
arvioitaessa eivät aivan täytä uhanalaisuuden kriteerejä,
mutta ovat sitä lähellä. Puutteellisesti tunnetuiksi (DD)
luokitellaan lajit, joista tiedetään niin vähän, ettei niiden
häviämisriskiä pystytä arvioimaan vaan kaikki luokat
elinvoimaisista (LC) äärimmäisen uhanalaisiin (CR) ovat
mahdollisia. Niihin tulisi suhtautua samoin kuin uhanalaisiksi määriteltyihin, ainakin siihen saakka, kunnes
niiden häviämisriski kyetään arvioimaan. Luokkia sukupuuttoon kuolleet (EX) ja luonnosta hävinneet (EW)
voi alueellisissa uhanalaisuusarvioinneissa käyttää vain
silloin, kun hävinnyt laji on ollut tarkasteltavalle alueelle
kotoperäinen. Luokkia ei ole arvioinnissa käytetty, koska
Suomesta ei tiedetä hävinneen yhtään varmuudella kotoperäistä (esiintyy ainoastaan Suomessa) lajia tai alempaa
taksonia. Luokittelussa mukana olevat, mutta arvioinnin ulkopuolelle jätetyt lajit, joiden häviämisriskiä ei ole
yritettykään arvioida, ovat luokissa arvioimatta jääneet
(NE) tai arviointiin soveltumattomat (NA).
Yksi käsitteistä, Punainen lista, on uhanalaisuusarvioinnin keskeinen tulos ja sellainen tuotetaan kaikista
arvioiduista eliöryhmistä, mikäli niissä on listattavia lajeja. IUCN:n käytännöstä poiketen Suomessa ja muissa
Pohjoismaissa Punaisella listalla oleviksi lajeiksi (redlisted species) katsotaan hävinneiksi (RE), uhanalaisiksi
(CR, EN, VU), silmälläpidettäviksi (NT) ja puutteellisesti
tunnetuiksi (DD) luokitellut lajit. IUCN katsoo omissa
arvioinneissaan, että kaikki uhanalaisuusarvioinnin läpikäyneet lajit, eli myös elinvoimaisiksi (LC) luokitellut
lajit, ovat Punaisen listan lajeja.
2.2
Arvioinnin toteutus Suomessa
2.2.1
Tarkastelualue
Tämän alueellisen uhanalaisuusarvioinnin tarkastelualueena on Suomen valtion alue (kuva 2). Suomen pintaala on 390 908 km2, josta maapinta-alaa on 303 919 km2
(noin 78 %), merivesialuetta 52 456 km2 (noin 13 %) ja
sisävesiä 34 533 km2 (noin 9 %) (Tilastokeskus 2018). Suomi kuuluu niin sanottuun väli-ilmastoon mereisen ja
mantereisen ilmaston rajalla. Ilmastovyöhykkeet vaihettuvat etelästä pohjoiseen siirryttäessä hemiboreaalisesta
eteläboreaalisen, keskiboreaalisen ja pohjoisboreaalisen
kautta hemiarktiseen vyöhykkeeseen. Monet levinneisyydeltään eteläiset ja itäiset lajit esiintyvät Suomessa levinneisyysalueensa rajoilla. Ruotsista ja Norjasta
pohjoisimpaan Suomeen ulottuvat Skandit tuovat omat
erityispiirteensä luonnonolosuhteisiin ja lajistoon. Vuoden keskilämpötila on hemiboreaalisella vyöhykkeellä
sijaitsevassa Helsingissä 5,9 °C ja pohjoisboreaalisella
vyöhykkeellä sijaitsevassa Sodankylässä -0,4 °C (Ilmatieteen laitos 2018)
Ruskokilpisen (Placidium rufescens) useimmat kasvupaikat
sijaitsevat meren- tai järvenrantojen kalkkikallioilla. Aiemmin
silmälläpidettäväksi (NT) arvioitu ruskokilpinen on taantunut
kalkin louhinnan, rakentamisen ja kasvupaikkojen umpeenkasvun vuoksi ja se on nyt vaarantunut (VU). Monet lajin populaatioista ovat hyvin niukkoja. Kuva: Kimmo Jääskeläinen

Kuva 2. Suomen maa- ja merialue sekä uhanalaisuusarvioinnissa käytetty metsäkasvillisuusvyöhykkeiden osa-alueisiin
perustuva aluejako. Valtakunnallisessa arvioinnissa Punaiselle
listalle päätyneiden lajien levinneisyys dokumentoitiin aluejaon
mukaisesti.
Figure 2. Finland´s land- and marine areas and forest
vegetation zones revised for the use of the assessment. The
occurrence of nationally red-listed species in each subzone
were documented in the assessment.
2.2.2
Arvioinnin kohteet
Uhanalaisuusarvioinnin kohteena ovat Suomessa luonnonvaraisina ja luontaisella levinneisyysalueellaan vakinaisesti elävät, riittävän hyvin tunnetut monisoluiset
eliöt. Ne ovat levittäytyneet alueelle itsenäisesti ilman
ihmisen apua tai ihmisen avustamana ennen vuotta
1800. Vuoden 1800 jälkeen saapuneista eliöistä arvioidaan sellaiset lajit, jotka ovat luontaisen levinneisyysalueen laajenemisen tai muuttumisen seurauksena vakiintuneet Suomeen ja lisääntyneet täällä usean vuoden ajan.
Monet lajit ovat onnistuneet laajentamaan elinpiiriään
luonnonympäristöistä ihmistoiminnan tuottamiin ympäristöihin. Näissä tapauksissa uusympäristö on katsottu osaksi lajin levinneisyys- ja esiintymisaluetta. Myös
alueella säännöllisesti vierailevat lajit on mahdollista
arvioida. Hävinneistä (RE) lajeista arvioinnissa listattiin vuoden 1800 jälkeen hävinneet lajit. Sitä aiemmin
hävinneet eivät ole mukana Punaisella listalla.
Arviointi kohdistuu pääasiassa lajeihin, mutta joissain tapauksissa arviointi on ollut tarkoituksenmukaista
tehdä myös lajitasoa alemmille taksoneille, kuten alalajeille tai muodoille. Käytännön syistä jatkossa tekstissä
käytetään laji-sanaa tarkoittamaan lajitason lisäksi myös
lajin sisäisiä, alempia taksoneja (alalaji, muunnos jne.).
Taulukoissa käytetään sanaa taksoni silloin, kun lajien
lisäksi joukossa on sitä alempia taksoneita.
Tarkastelun piirissä olevaa lajistoa laajennettiin edelliseen arviointiin verrattuna, mutta suosituksen mukaisesti arvioitavaksi otettiin kokonaisia taksonitasoja (lahko, heimo, alaheimo jne.) sen sijaan, että olisi poimittu
mukaan yksittäisiä lajeja huonosti tunnetuista ryhmistä.
Silloin suurin osa lajeista jäisi arvioimatta (NE) tai puutteellisesti tunnetuiksi (DD).
Arviointi on toteutettu samoilla kriteereillä kuin edellinen arviointi (Rassi ym. 2010). IUCN:n ohjeiden tulkintaan on tehty täsmennyksiä erityisesti kahdessa kohdassa. Erittäin rajoittuneeseen esiintymiseen perustuvan
kriteerin D2 käytössä korostettiin ohjeiden mukaan
uhkan merkitystä aiempaa tiukemmin, mikä aiheutti
Arvioinnin toteutus Suomessa
myös joitakin luokkamuutoksia. Vastaavasti luokkien
arvioimatta jätetyt (NE) ja puutteellisesti tunnetut (DD)
käyttöä muutettiin. Arvioitavaksi otettujen eliöryhmien
yksittäiset, huonosti tunnetut lajit, joita ei pystytty vähäisten tietojen vuoksi arvioimaan, luokiteltiin puutteellisesti tunnetuiksi (DD). Niitä ei luokiteltu arvioimatta
jätettyihin (NE), kuten edellisellä arviointikerralla. Jos
kokonainen ryhmä jäi arvioinnin ulkopuolelle, siihen
kuuluvat lajit vietiin luokkaan NE, kuten edelliselläkin
kerralla.
Kriteerien perusteella saatua uhanalaisuusluokkaa
korotettiin tai alennettiin, jos Suomen ulkopuolisten populaatioiden on arvioitu vaikuttavan lajin häviämisriskiin. Häviämisriskin on katsottu pienentyneen, mikäli
lajin populaatio on laaja ja se saa täydennystä Suomen
rajojen ulkopuolelta. Tällöin luokkaa on tavallisesti alennettu yhdellä, esimerkiksi erittäin uhanalaisista (EN)
vaarantuneisiin (VU). Laajenevien populaatioiden, joiden levinneisyys ulottuu Suomeen tällä hetkellä vain
niukasti, luokkaa on laskettu jopa kahdella, esimerkiksi
eräillä linnuilla. Jos lajin populaatio Suomessa on niin sanottu nielupopulaatio, eli se ei säily ilman ulkopuolelta
tulevaa täydennystä, ja populaatio tai sen elinympäristö
on myös Suomen ulkopuolella heikkenevä, on lajin häviämisriski kasvanut. Tällöin luokkaa on ollut mahdollista korottaa. Tässä arvioinnissa näin ei ole kuitenkaan
toimittu yhdenkään lajin kohdalla.
2.2.3
Arviointityö
Uhanalaisuuden arviointiin osallistui 18 työryhmää,
joissa työskentelee yhteensä noin 170 asiantuntijaa (liite 6). Lisäksi arvioinnissa on avustanut useita työryhmiin kuulumattomia asiantuntijoita. Ammattilaisista ja
muista lajiryhmien asiantuntijoista koostuvien 16 pysyvän eliötyöryhmän lisäksi perustettiin edellisen arvioinnin tapaan arviointityötä varten kaksi muuta työryhmää
kaloille ja nisäkkäille. Kalojen uhanalaisuusarviointi
tehtiin Luonnonvarakeskuksessa ja nisäkkäiden arviointi pyydettiin Suomen nisäkästieteelliseltä seuralta.
Eliötyöryhmissä on tehty edellisen arvioinnin (Rassi ym.
2010) jälkeen jatkuvasti töitä lajistotiedon kartuttamiseksi. Suomen linnut ja nisäkkäät arvioitiin myös vuonna
2015 (Tiainen ym. 2016; Liukko ym. 2016). Edellisen arvioinnin jälkeen on perustettu kolme uutta eliötyöryhmää:
matelija- ja sammakkoeläintyöryhmä, äyriäistyöryhmä
ja makrolevätyöryhmä. Useilla työryhmillä oli tässäkin
arvioinnissa käytettävissään mittavia havaintotietokantoja, joihin on pyritty kokoamaan saatavilla oleva luotettava havaintotieto mahdollisimman kattavasti. Tietokannat sekä helpottivat arviointityötä että mahdollistivat
entistä laajempaan tietopohjaan perustuvan arvioinnin.
Ympäristöhallinnon Hertta Eliölajit -tietojärjestelmässä
olleet uhanalaisten lajien tiedot olivat myös arvioijien
käytössä. Juuri käyttöön otetun Suomen Lajitietokeskuksen kautta oli pääsy useiden eliöryhmien museo- ja
näyteaineistoihin entistä kattavammin. Arviointityön
tukena oli myös Suomen luontotyyppien uhanalaisuusarviointi (Raunio ym. 2008), jota hyödynnettiin lajien
elinympäristöissä tapahtuneiden muutosten tarkastelussa. Uutta luontotyyppien uhanalaisuusarviointia työstettiin samaan aikaan lajiarvioinnin kanssa (Kontula &
Raunio 2018) ja sen tietoja ehdittiin hyödyntää etupäässä
vain tulosten yhteenvetojen koostamisessa.
Arvioinnista sekä työryhmien ohjauksesta vastaa
ympäristöministeriön asettama Lajien uhanalaisuuden
arviointia ja seurantaa edistävä pysyvä ohjausryhmä
(LAUHA-ryhmä). Kansallisesti päätettävissä olevat
sovellukset ja käytännön toimintaohjeet perustuvat
LAUHA-ryhmän päätöksiin. Arviointi toteutettiin aiempaan verrattuna tiukemmalla aikataululla. IUCN:n
ohjeisiin (IUCN 2012a ja b, 2016) perustuva, suomenkielinen eliölajien uhanalaisuuden arviointiopas (Liukko ym.
2017) julkaistiin tammikuussa 2017, minkä jälkeen eliötyöryhmät pääsivät aloittamaan varsinaisen arvioinnin.
Arvioijille järjestettiin helmikuussa 2017 kaksi koulutustilaisuutta. Toinen koulutus liittyi IUCN:n luokitteluun
ja kriteereihin ja toisessa käytiin läpi dokumentointia
sekä arviointityökalua, johon arvioinnin perustietojen
ja tulosten dokumentointi tehtiin. Mahdollisimman
yhtenäisten arviointikäytäntöjen ja linjan varmistamiseksi järjestettiin ohjausryhmän ja eliötyöryhmien kesken lisäksi lokakuussa 2017 työpaja, jossa opastettiin
arvioinnin käytännön työhön ja keskusteltiin erilaisten
esimerkkien avulla arviointikriteerien soveltamisesta.
Arviointia käsiteltiin myös marraskuun Eliötyöryhmäseminaarissa. Näiden lisäksi joulukuussa 2017 pidettiin
arviointiklinikka, johon osallistujien toiveista valikoitui
teemoiksi metsät ja lahopuulla elävät lajit sekä ilmastonmuutos ja pohjoiset lajit. Työryhmien tekemät arvioinnit
tarkastettiin ohjausryhmän ja eliötyöryhmän edustajien
yhteisissä kokouksissa, joita pidettiin maaliskuun alun
ja toukokuun alun 2018 välisenä aikana yhteensä kymmenen. Erityistä huomiota kiinnitettiin siihen, että kriteerejä oli sovellettu yhtenäisesti ja johdonmukaisesti,
epävarmuustekijät oli huomioitu, ja että dokumentoinnit
oli tehty kattavasti. Työryhmät viimeistelivät dokumentointinsa saadun palautteen mukaan kesäkuun aikana.

Kansalliset sovellukset ja dokumentointi
IUCN:n ohjeistamien (IUCN 2013, 2016) tietojen lisäksi arvioinnissa koottiin lajeista kansallisesti sovittuja
tietoja. Koska tietojen kirjaaminen on aikaa vievää, se
tehtiin kattavimmin uhanalaisista lajeista ja niukimmin elinvoimaisista (LC) sekä arvioinnin ulkopuolelle
jätetyistä lajeista (NA/NE). Suomen Punaisella listalla
esitetään lajien uhanalaisuusluokan ja kriteerien lisäksi
lajien elinympäristöt, uhanalaisuuteen johtaneet syyt ja
lajeihin kohdistuvat uhkatekijät. Aiemmasta poiketen
myös silmälläpidettäviksi (NT) luokiteltujen lajien luokitteluperusteena olevat kriteerit esitetään Punaisella
listalla, vaikkakin niiden esitystapa on osin epäyhtenäinen. Lajien esiintymistietoa koottiin alueittain uhanalaisuusarviointia varten tarkistetun metsäkasvillisuuden
vyöhykejaon tarkkuudella (kuva 2). Mahdolliset Suomen
sisäiset alueelliset arvioinnit tehdään myöhemmin samalla aluejaolla (Liukko ym. 2017). Suomessa on myös
käytössä kansallisesti sovitut luokat uhanalaisuuden
syille ja tulevaisuuden uhkatekijöille sekä lajien elinympäristöille (luku 7). Uhkaluokitukseen tai aluejakoon
ei ole tullut muutoksia Punaisen kirjan 2010 jälkeen.
Lajien uhanalaisuusarvioinnissa käytettävä kansallinen elinympäristöluokitus uudistettiin vuonna 2016.
Uudistuksella vastattiin käyttäjiltä tulleisiin muutostoiveisiin sekä haettiin parempaa vertailtavuutta luontotyyppien uhanalaisuusarvioinnissa käytettävän luontotyyppiluokituksen kanssa. Uudistus tehtiin luontotyyppi- ja lajiasiantuntijoiden yhteistyönä ja hyväksyttiin
LAUHA-ryhmässä. Muutokset lajien uhanalaisuusarvioinnissa aiemmin käytössä olleeseen elinympäristöluokitukseen eivät ole kovin suuria, ja muun muassa elinympäristöjen seitsemän pääluokkaa säilyivät samoina.
Joitakin alaluokkia on siirretty pääluokasta toiseen ja
luokkia on jaettu aiempaa useampiin alaluokkiin. Myös
kokonaan uusia alaluokkia on otettu mukaan. Suurin
muutos on tehty Tunturipaljakat-pääluokassa, kun kaikki paljakalla sijaitsevat elinympäristöt on koottu samaan
pääluokkaan. Myös rantojen elinympäristöluokassa on
tehty melko paljon muutoksia, muun muassa erotettu
uusia elinympäristöluokkia ja jaettu vanhoja luokkia.
Käyttöön on myös otettu uusia, elinympäristöluokkia
tarkentavia lisämerkintöjä jo aiemmin käytössä olleiden
lisämerkintöjen lisäksi. Uutta on myös se, että lisämerkinnät on esitetty nyt omana kokonaisuutenaan elinympäristöluokkien jälkeen, ja niitä voidaan pääsääntöisesti
käyttää kaikkien elinympäristöluokkien tarkentamisessa. Elinympäristöluokkien nimet ja .löytyvät
Karhu (Ursus arctos) on yksilömäärän perusteella edelleen
silmälläpidettävä (NT) laji, vaikka sen kanta onkin kasvanut.
Kannan kokoa rajoitetaan poikkeuslupiin ja alueelliseen kiintiöön perustuvalla metsästyksellä. Kuva: Tuomo Björksten/

 Elinympäristöluokkien yksityiskohtaisempi
tulkintaohje on esitetty liitteessä 4. Se on tarkoitettu selventämään ja täsmentämään em. elinympäristöluokkien
sisältöä ja rajanvetoja toisiin elinympäristöluokkiin.
Punaisella listalla esitetään myös edellisen arvioinnin luokka ja mahdollisen luokkamuutoksen syy. Jos
lajin luokka on muuttunut edelliseen arviointiin verrattuna, luokan muutoksen syy dokumentoitiin edellisen
kerran tapaan. Syiden luokitus on kuitenkin muutettu
IUCN:n uusien ohjeiden (IUCN 2016) mukaiseksi (luku 7). Keskeisintä muutoksen syyn merkitsemisessä
on erottaa lajeille tapahtuneet aidot muutokset niistä,
joissa luokka muuttuu tiedon lisääntymisen, virheellisen tiedon tai muun syyn vuoksi. Monissa tapauksissa
luokan muuttamiselle voi olla useita syitä. Jos muutos
johtui esimerkiksi sekä lisääntyneestä tiedosta että populaation runsastumisesta, muutos on merkitty aidoksi
vain, jos aidon muutoksen suuruus yksin riittää luokan
muuttamiseen. Aitoa muutosta ja ei-aitoa muutosta ei
merkitty lajille yhtä aikaa, mutta ei-aitoja syitä voi lajilla
olla useita. Syynä tähän on kyseisen tiedon käyttö muun
muassa uhanalaistumiskehityksen arvioinnissa ja uhanalaisuusindeksin laskennassa (luku 4). Muutoksen syyn
luokituksesta kerrotaan yksityiskohtaisemmin arviointioppaassa (Liukko ym. 2017).
Luonnontieteellisen keskusmuseon koordinoimassa
Suomen Lajitietokeskuksessa tehtiin uhanalaisuusarviointia varten sähköinen arviointityökalu, IUCN-editori,
jonka avulla arvioinnin taustatiedot ja arvioinnin tulokset dokumentoitiin. Arvioinnissa käytettiin Suomen Lajitietokeskuksen nimistötietokantaa Suomen eliölajeista.
Se tarkistettiin, täydennettiin ja ajantasaistettiin eliötyöryhmien, SYKEn ja Lajitietokeskuksen yhteistyönä
ennen dokumentointien alkua. Lajien taksonomiatiedot
tulevat tietokannasta automaattisesti arviointityökalun
lajivalikoihin, dokumentointilomakkeelle ja arviointitulosten hakupalveluun. Punaisilla listoilla lajit esitetään
tieteellisen nimen mukaisessa aakkosjärjestyksessä. Sen
lisäksi listoilla on myös lajin suomen- ja ruotsinkielinen
nimi, mikäli sellaiset on tietokannassa. Tieteellisiin lajinimiin on tullut runsaasti muutoksia edellisen arvioinnin jälkeen. Vanhat nimet on pääsääntöisesti merkitty
uuden nimen synonyymeiksi Lajitietokeskuksen nimistöluetteloon, jota pääsee selaamaan Lajitietokeskuksen
portaalin kautta (Laji.fi). Punaisella listalla käytettävä nimistö on Lajitietokeskuksen nimistöluettelon kesäkuun
2018 tilanteen mukainen.
Työkalun tietosisällön ja käytön määrittely tehtiin
Lajitietokeskuksen ja SYKEn yhteistyönä. Tietosisällön
pohjana on 2010 arvioinnin excel-muotoinen dokumentointilomake (Mannerkoski ja Ryttäri 2007, Liukko ym.
2017), johon on lisätty tietojärjestelmän mahdollistamia,
dokumentointia, tietojen selausta sekä lataamista helpottavia ominaisuuksia. Työkaluun on myös viety pääosa
aiempien (2000, 2010, linnuilla ja nisäkkäillä myös 2015)
uhanalaisuusarviointien tiedoista. Eliötyöryhmien ja ohjausryhmän jäsenillä oli mahdollisuus saada työkaluun
joko selaus- tai tallennusoikeudet. Lajitietokeskuksen
sivustolla on myös uhanalaisuusarvioinnin tulosten
hakupalvelu. Arviointityökalussa olevat keskeiset dokumentoinnin tiedot ovat tulosten julkaisemisen jälkeen
käytettävissä avoimena tietona (Creative Commons Nimeä 4.0 Kansainvälinen Julkinen Lisenssi (CC BY 4.0)).
Vapaamuotoiset kommenttikentät ja sekalaiset muistiinpanot eivät kuulu näihin.
2.2.5
Aineiston laatu ja epävarmuustekijät
Tiedon taso vaihtelee eliöryhmien välillä suuresti. Parhaiten tunnettuja ovat esimerkiksi linnut ja putkilokasvit, huonommin tunnettuja muun muassa levät ja eräät
selkärangattomien eläinten ryhmät. Mitä huonommin
tunnettu eliöryhmä on, sitä enemmän arviointiin liittyy epävarmuustekijöitä käytettävissä olevan aineiston
määrän ja laadun tai sen tulkinnan vuoksi. Arviointikriteerit ovat luonteeltaan kvantitatiivisia eli määrällisiä.
Korkealaatuisen kvantitatiivisen aineiston puuttuminen
ei kuitenkaan ole esteenä kriteerien soveltamiselle. Arvioiminen, päätteleminen ja ennustaminen ovat hyväksyttäviä tapoja, jos ne ovat asiallisesti perusteltavissa.
Päätteleminen ja ennustaminen pohjautuvat tämänhetkisiin tai mahdollisiin tulevaisuuden uhkiin, tai muihin
tekijöihin, jotka vaikuttavat populaation runsauteen tai
levinneisyyteen. Tueksi on kuitenkin oltava tietoja esimerkiksi lajin elinympäristön laadullisista tai määrällisistä muutoksista.
Aineiston laadulle ja tulkinnalle on määritelty viisi
tasoa (IUCN 2016): (1) havaittu, jolloin tiedot perustuvat suoriin, hyvin dokumentoituihin havaintoihin populaation kaikista yksilöistä, (2) arvioitu, jolloin tiedot
perustuvat otantaan tai biologisiin oletuksiin, joiden
perusteella havaittu muuttuja voidaan muuttaa arvioinnissa tarvittavaksi muuttujaksi (esim. runsausindeksi
muutetaan lisääntymiskykyisten yksilöiden määräksi),
(3) ennustettu, kuten arvioitu, mutta tarvittava muuttuja
yleistetään koskemaan tulevaisuutta, (4) päätelty, jolloin
tiedot perustuvat epäsuoriin todisteisiin kannan kehityksestä, esimerkiksi saalis- tai kauppatilastot tai esiintymisalueen pieneneminen elinympäristön vähenemisen
vuoksi, ja (5) epäilty, jolloin tiedot perustuvat ”aiheto21

disteisiin”, tai populaation taantumisen aste perustuu
tietoihin elinympäristön laadullisesta heikkenemisestä.
Epäily populaation pienenemisestä voi perustua mihin
tahansa merkitykselliseen tekijään, joka on suhteessa
populaation runsauteen tai levinneisyyteen, mukaan
lukien muiden lajien vaikutukset, kuten kilpailu tai
riippuvuus muista lajeista. Epävarmuustekijät voivat
johtaa merkittäväänkin vaihteluun arvioinnin lopputuloksessa. Arviointien epävarmuuden vaihteluvälit on
kirjattu dokumentointilomakkeisiin. Punaiseen kirjaan
on valittu kuitenkin vain yksi luokka parhaan mahdollisen asiantuntija-arvion perusteella. Arvioinnilta
on edellytetty sekä varovaisuusperiaatteen noudattamista että uskottavuutta. Mikäli tiedot ovat viitanneet
lajin korkeaan uhanalaisuuteen (EN, CR tai RE), mutta
riittämättömien tietojen vuoksi elinvoimaisuuden (LC)
mahdollisuuttakaan ei ole voitu täysin sulkea pois, on
laji sijoitettu puutteellisesti tunnettujen (DD) luokkaan.Arvioinnin kattavuus ja
Punaisen listan lajien määrä
Suomessa arvioitiin edellisen uhanalaisuusarvioinnin
aikaan elävän vähintään 45 000 eliölajia (Rassi ym. 2010).
Viimeisen kymmenen vuoden aikana tehtyjen lajistotutkimusten ja -selvitysten myötä arvio on osoittautunut liian alhaiseksi ja nykyisin lajimääräksi arvioidaan
ainakin 48 000 lajia. Tämän uhanalaisuusarvioinnin
yhteydessä niistä luetteloitiin ja luokiteltiin 36 604 lajia
tai lajitasoa alempaa taksonia (liite 5). Noin 90 lajista on
luokiteltu vähintään kaksi lajitasoa alempaa taksonia,
kuten alalajia, variaatiota tai muotoa, yhteensä noin 200
taksonia. Jatkossa sekä lajeja että lajin sisäisiä alempia
taksoneita kutsutaan kaikkia yksinkertaisuuden vuoksi
yhteisesti lajeiksi. Varsinaisen arvioinnin ulkopuolelle
jätettiin 14 186 luokiteltua lajia. Ne ovat joko arviointiin
soveltumattomia (NA) tai arvioimatta jätettyjä (NE). Arviointiin soveltumattomat ovat pääosin uusia tulokkaita,
satunnaisesti esiintyviä tai ihmisen mukana levinneitä
vieraslajeja, joita on yhteensä 2 569 lajia. Loput, yhteensä
11 617 lajia luokiteltiin arvioimatta jätettyihin yleensä
heikkojen tietojen, ajan tai asiantuntijoiden puuttumisen
taikka taksonomisten epäselvyyksien vuoksi. Varsinainen uhanalaisuusarviointi, jossa lajit luokiteltiin niiden
häviämisriskin perusteella elinvoimaisista äärimmäisen
uhanalaisiin (LC–CR), hävinneisiin (RE) tai puutteellisesti tunnettuihin (DD) kattoi 22 418 lajia, mikä on noin
47 % Suomen lajimäärästä.
Arvioinnissa on mukana uusia, erityisesti vesiympäristöissä eläviä eliöryhmiä, kuten edellisellä kerralla
kokonaan luokittelun ulkopuolelle jääneet vesissä elävät
äyriäiset (Crustacea) sekä pienet pääasiassa Itämeressä elävät eläinryhmät, kuten polttiaiseläimet (Cnidaria), sammaleläimet (Bryozoa), sienieläimet (Porifera),
limamadot (Nemertea) ja makkaramadot (Priapulida).
Myös makrolevät (Algae) ovat mukana edellistä kertaa
kattavammin eli myös punalevät (Rhodophyta), ruskeat
levät (Phaeophyta) sekä viherlevät (Chlorophyta) arvioitiin. Lantakärpäset (Scathophagidae) tulivat uutena
ryhmänä arviointiin mukaan kärpäsistä, samoin osa
Oestroidea-yläheimoa (pois lukien alaheimo Sarcophaginae). Sääskistä uusina heimoina arvioitiin sulkahyttyset (Chaoboridae), karvasääsket (Bibionidae) ja ikkunasääsket (Anisopodidae). Myrkkypistiäisistä on aiempaa
kattavammin arvioitu pihtipistiäiset (Dryinidae) ja ensimmäistä kertaa mukaan otetut kultapistiäiset (Chrysididae). Kätköpistiäisiin kuuluvista ahmaspistiäisistä
(Ichneumonidae) voitiin arvioida aiempaa enemmän
lajeja uusien havaintoaineistojen ansiosta.
Joitakin aiemmin arvioituja ryhmiä jäi tällä kertaa
kokonaan luokittelun ulkopuolelle. Näitä ovat parasiittiset piensienet (Pucciniomycetes ja Ustilaginomycotina)
sekä kirput (Siphonaptera). Esimerkiksi kätköpistiäisistä
osa aiemmin arvioituja alaryhmiä jätettiin vastaavasti
arvioimatta ajan puutteen vuoksi ja ne luokiteltiin arvioimatta jätetyiksi (NE). Hämähäkkieläimiin kuuluvista
punkeista (Acarina) luetteloitiin arvioinnin yhteydessä
yleiset lajit, joiden voitiin katsoa vastaavan häviämisriskiltään elinvoimaisia. Näitä ei kuitenkaan lueta arvioiduiksi lajeiksi eivätkä ne myöskään ole mukana luokiteltujen lajien lukumäärissä.
Arvioiduista 22 418 lajista uhanalaisia (CR, EN tai VU)
on 2 667 lajia eli 11,9 % arvioiduista lajeista (taulukko 1,
 3). Punaisen listan lajeja on arvioiduista yhteensä
6 683 (29,8 %). Vastaavasti elinvoimaisia (LC) lajeja on
noin 70 % arvioiduista lajeista. Eliöryhmittäin tarkasteltuna suurimmat uhanalaisten lajien osuudet ovat sam3
Tulokset
Vaarantunut (VU) takkuhankajäkälä (Evernia divarigata) on valoisten vanhojen kangasmetsien laji, jota tavataan yleensä
 vanhoilla havupuilla, harvemmin varjoisilla kallioseinämillä. 
malilla ja linnuilla (taulukko 1). Punaisen listan lajien
osuus on suurin edellisten lisäksi kätköpistiäisillä, levillä ja jäkälillä. Myös joissakin pienissä eliöryhmissä osuudet ovat suuria, muun muassa kierresiipisillä. Toisaalta
myös pienimmät Punaisen listan lajien osuudet löytyvät
pienistä lajiryhmistä kuten sienieläimet, makkaramadot,
äyriäiset, sudenkorennot ja jäytiäiset. Ainoastaan muutamassa vähälajisessa ryhmässä, joissa on yleensä alle
viisi lajia, ovat kaikki lajit elinvoimaisia. Määrällisesti
eniten uhanalaisia lajeja on lajimääräisesti suurissa ja
suhteellisen hyvin tunnetuissa eliöryhmissä kuten sammalissa, putkilokasveissa, perhosissa, kovakuoriaisissa
ja jäkälissä.
Arvioinnin kattavuus vaihteli eliöryhmittäin. Suurista eliöryhmistä kätköpistiäisten, kärpästen, sääskien ja
kotelosienten arvioinnin ulkopuolelle jouduttiin jättämään useita pienempiä kokonaisuuksia, kuten heimoja.
Myös sahapistiäisten ja nivelmatojen arvioitujen lajien
osuus on alle puolet luokitelluista. Lähes kaikissa muissa
eliöryhmissä arvioitujen osuus on vähintään 80–90 %
luokitelluista. Putkilokasveilla osuus on hyvin tunnetuista eliöryhmistä alhaisin. Se johtuu suuresta määrästä
koriste- ja viljelykasveja, jotka on tulkittu luontoon levinneiksi vieraslajeiksi. Ne on sen vuoksi otettu mukaan
luokitteluun, mutta katsottu arviointiin soveltumattomiksi (NA). Kaiken kaikkiaan arvioituja lajeja on noin
61 % luokitelluista.
3.2
Kriteerien käyttö
Lajien uhanalaisuuden arviointi perustuu viiteen eri kriteeriin (liite 2). Kriteereistä kirjataan vain se (tai ne), joka
tuottaa korkeimman (uhanalaisimman) uhanalaisuusluokan. Tässä arvioinnissa lajeja arvioitiin uhanalaisiksi
kriteerien A, B, C ja D perusteella (taulukko 2). Viidettä, kvantitatiiviseen analyysiin perustuvaa kriteeriä E
ei käytetty yhdenkään eliöryhmän lajien arvioinnissa.
Yksittäisellä lajilla ovat usein täyttyneet useamman eri
kriteerin raja-arvot, minkä vuoksi käytettyjen kriteerien lukumääristä tulee yhteenlaskettuna enemmän kuin
uhanalaisten lajien määrä on yhteensä. Kriteerien käytöstä on kirjattu vain ne tapaukset, joissa kriteerit ovat
täyttyneet (uhanalaiset lajit) tai ovat lähes täyttyneet
(silmälläpidettävät). Jos laji on todettu elinvoimaiseksi
eli mikään kriteeri ei ole täyttynyt, tarkastelluista kriteereistä ei ole kirjattu tietoa. Taulukossa 2 on esitetty
vain ne tapaukset, joissa laji on arvioitu uhanalaiseksi
Kriteerit soveltuvat vaihtelevasti käytettäväksi eri
eliöryhmissä muun muassa lajien erilaisten elintapojen
ja sukupolvien pituuksien vuoksi. Selvästi eniten on käytetty maantieteellisen levinneisyys- ja esiintymisalueen
kokoon ja muun muassa elinympäristön laadullisiin ja
määrällisiin muutoksiin perustuvaa B-kriteeriä, joka
soveltuu kattavasti sekä eläin-, kasvi- että sienilajien arviointiin (taulukko 2). Uhanalaisten lajien luokittelussa
käytettyjen kriteerien määrästä puolet on kriteeriä B.
Myös hyvin pieneen tai rajoittuneeseen populaatioon
perustuvaa D-kriteeriä on käytetty runsaasti. Vähiten
on käytetty populaatiokoon pienenemiseen perustuvaa
A-kriteeriä, joka edellyttää varsin tarkkoja tietoja lajien
populaatiokoon muutoksista tietyn ajanjakson aikana.
Hyönteisten ja hämähäkkieläinten sekä sienten arvioinnissa täyttyivät useimmin B-kriteerin ja D-kriteerin
raja-arvot. Lyhyestä tarkastelujaksosta huolimatta perhosten arvioinnissa voitiin muista hyönteisistä poiketen
käyttää myös A-kriteeriä ajallisesti ja alueellisesti riittävän kattavien seuranta-aineistojen ansiosta. Pidempien
tarkastelujaksojen vuoksi A-kriteeriä voitiin soveltaa
huomattavasti enemmän muun muassa lintujen, kalojen
ja putkilokasvien arvioinnissa. Luotettavat tiedot useiden nisäkäs- ja lintulajien kantojen koosta ja kehityksestä
mahdollistivat A-kriteerin lisäksi myös C- ja D-kriteerien
käytön. C-kriteeriä on käytetty kuitenkin selvästi eniten
sammalten ja jäkälien arvioinnissa.
Tällä arviointikerralla on kirjattu myös silmälläpidettäviksi (NT) luokiteltujen lajien luokitteluperusteena
olevat kriteerit, jotka lajit lähes täyttävät (ks. Punainen
lista). Myös niillä B- ja D-kriteerit ovat käytetyimmät,
mutta uhanalaisista lajeista poiketen A-kriteeri on silmälläpidettävien luokitteluperusteena yleisempi kuin
C-kriteeri.
Uhanalaisista lajeista 2 187 lajilla (n. 82 %) on vain
yksi kriteeri (A–D) uhanalaisuuden perusteena, saman
kriteerin ala-kriteereja saattaa niilläkin olla useampia
käytössä (esimerkiksi A2 ja A3). Muilla lajeilla kahden tai
useamman kriteerin raja-arvot ovat täyttyneet. Silmälläpidettävien lajien luokka perustuu yhteen kriteeriin
85 %:lla lajeista.
Rannikkolukista (Nelima gothica) on paljon vanhoja havaintoja,
mutta uudempia ei juurikaan. Tehostetuissa etsinnöissä lajin
on havaittu hävinneen monilta vanhoilta esiintymispaikoiltaan
sekä esiintymisalueen supistuneen voimakkaasti. Syytä tähän ei
tiedetä. Elinalueen supistuminen vaikuttaa kuitenkin pysähtyneen, joten rannikkolukki arvioitiin silmälläpidettäväksi (NT).

Arvioitujen lajien esiintyminen painottuu Etelä-Suomeen. Uhanalaisuusarvioinnissa käytetyn metsäkasvillisuusvyöhykkeisiin perustuvan aluejaon ( 2)
mukaan Lounaisella rannikkomaalla (1b) sekä Lounaismaalla ja Pohjanmaan rannikolla (2a) kummassakin on
lähes 12 000 arvioitua lajia. Lajimäärä laskee tasaisesti
alueittain pohjoiseen mentäessä. Siitä poikkeaa hieman
pinta-alaltaan pieni Lapin kolmio (3c), jossa lajeja on
noin 500 vähemmän kuin samalla korkeudella olevassa
Koillismaassa (4a) sekä parikymmentä vähemmän kuin
pohjoisempana olevassa Peräpohjolassa (4b). TunturiLapissa (4d) lajimäärä on pienin, siellä esiintyy 4 508
arvioitua lajia. Myös Ahvenanmaalla (1a) lajimäärä on
mantereeseen verrattuna selvästi pienempi, hieman alle
7 900 lajia, mikä on tyypillistä eristyneille pienemmille
alueille, kuten saarille. Alueittaista esiintymistä koskevassa tarkastelussa ei ole mukana aivan kaikkia arvioituja lajeja, koska esiintymistiedot eivät kaikilta osin ole
kattavat. Esimerkiksi yli 600 puutteellisesti tunnettujen
(DD) luokassa olevan lajin esiintymistiedot eivät ole käytettävissä. Vastaavasti usean lajin esiintymistä tietyillä
alueilla on pidetty epävarmana. Mikäli lajin esiintyminen alueella on merkitty epävarmaksi, laji on jätetty pois
tarkastelusta.
Punaisen listan lajien määrä eri alueilla seuraa pääosin arvioitujen lajien määrissä olevia alueellisia eroja
( 4). Punaisen listan lajeja on eniten etelässä (1b,
3 030 lajia) ja määrä vähenee pohjoista kohti. Myös Lapin
kolmion vähäisempi Punaisen listan lajimäärä myötäilee alueen lajimäärää. Poikkeuksen tekee Tunturi-Lappi
(4d), jossa on kaikista alueista suhteellisesti eniten 
Uhanalaisille ja silmälläpidettäville lajeille on arvioitu ja
merkitty niiden tämän hetkiseen tilanteeseen johtaneet
uhanalaistumisen syyt sekä tulevaisuudessa vaikuttavat
uhkatekijät, joita kumpaakin voi kullakin lajilla olla yksi
tai useampia. Merkinnässä käytetty luokitus on selitetty
luvussa 7. Lajin uhanalaistumiseen on usein vaikuttanut
monta tekijää. Ne on pyritty merkitsemään niin, että
merkittävin ja ensisijaiseksi arvioitu syy on ensimmäisenä ja muut järjestyksessä siten, että merkitykseltään
vähäisin on viimeisenä. Ensisijaisen syyn tunnistaminen
useista lajin uhanalaisuuteen vaikuttavista tekijöistä ei
kuitenkaan ole aina yksiselitteistä. Vaikka syistä ja uhkista ei jokaiselle lajille ole ollut mahdollista valita yhtä
selvästi ensisijaista, antavat kuvissa 5–9 esitetyt osuudet
Yli satavuotiaaksi elävän jokihelmisimpukan eli raakun (Margaritifera margaritifera) tulevaisuus näyttää heikolta. Vaikka laji
löytyykin vielä monesta joesta, nuoret yksilöt saattavat puuttua niistä kokonaan. Laji on luokiteltu erittäin uhanalaiseksi
(EN).
Verihiirensammal (Bryum cryophilum) kasvaa tunturipaljakalla
lumenviipymien läheisyydessä sekä sulavesistä alkunsa saavien
kylmävetisten tunturipurojen ja lähteikköjen reunoilla. Laji
on meillä harvinainen ja luokiteltu äärimmäisen uhanalaiseksi
(CR). Verihiirensammalen elinympäristöt ovat herkkiä ilmastonmuutoksen aiheuttamalle lämpenemiselle ja kesien kuivumiselle. Kuva: Kimmo Syrjänen

oikean suuntaisen tuloksen niiden merkittävyydestä kokonaisuutena. Luvussa 3.7 uhanalaisuuden syyt ja uhkatekijät esitellään elinympäristöittäin.
Metsien talouskäytöstä johtuvat metsäelinympäristöjen muutokset (M tot) ovat yhteensä 733 uhanalaisen
lajin (27,5 % uhanalaisista) ensisijaisena uhanalaisuuden syynä (kuva 5). Yli puolella näistä lajeista syynä
on tarkemmin ottaen lahopuun tai vanhojen metsien ja
kookkaiden puiden väheneminen ja yli neljänneksellä
lajeista ensisijaisena uhanalaisuuden syynä on metsien
uudistamis- ja hoitotoimet.
Niittyjä, ketoja, rantoja, ja muita avoimia elinympäristöjä sekä harjunrinteitä heikentävä avoimien alueiden
sulkeutuminen on 639 lajin (24 %) uhanalaisuuden ensisijainen syy (kuva 5). Satunnaistekijät, joiden vaikutuksille
altistavat hyvin pieni populaatio tai esiintymisalue, on
263 lajin (9,9 %) ensisijainen uhanalaisuuden syy. Myös
kaivannaistoiminta (4,7 %), rakentaminen (4,4 %), vesi-
Tarkasteltaessa yhdessä kaikkia syitä (ensisijaisia sekä muita syitä), ovat metsäelinympäristöjen muutokset
(1 420 lajia) ja avoimien alueiden sulkeutuminen (886 lajia) edelleen merkittävimmät syyt lajien uhanalaistumiseen (kuva 5). Rakentaminen on yhtenä syynä huomattavasti useammalla lajilla (575 lajia) kuin ensisijaisena (116
lajia), samoin kuin kemialliset haittavaikutukset, joka on
ensisijaisena syynä 83 lajilla (3,1 %), mutta yhtenä syynä
peräti 374 lajilla. Myös muun muassa ojitus ja turpeenotto, vesirakentaminen, kuluminen sekä pellonraivaus
ovat yhtenä syynä selvästi tavallisempia kuin ensisijaisina. Ilmastonmuutos on yhtenä uhanalaisuuden syynä
75 lajilla, joista suurin osa on hyönteisiä.

Silmälläpidettävillä (NT) lajeilla populaatioiden taantumisen tai heikon tilan syyt ovat samankaltaisia kuin
uhanalaisiksi luokitelluilla lajeilla. Metsäelinympäristöjen muutokset ja avoimien alueiden sulkeutuminen
ovat selvästi merkittävimmät tekijät sekä ensisijaisena
että yhtenä syynä (kuva 6). Ojitus ja turpeenotto on kolmanneksi yleisin ensisijainen syy, kun se uhanalaisilla
lajeilla on seitsemäntenä. Satunnaistekijöiden merkitys
on myös silmälläpidettävillä lajeilla suuri. Rakentaminen sekä kemialliset haittavaikutukset ovat yhtenä syynä huomattavasti yleisemmin kuin ensisijaisena syynä.
Ilmastonmuutos on ensisijainen syy 52 ja yhtenä syynä
81 silmälläpidettäväksi luokitellulla lajilla.
Lajeihin kohdistuvat uhkatekijät ovat pääosin samoja
kuin uhanalaisuuden syyt. Metsäelinympäristöjen muutokset uhkaavat ensisijaisesti 732 uhanalaista (27,5 %)
(kuva 7) ja 611 silmälläpidettävää (32,0 %) lajia (kuva 8).
Yhtenä uhkatekijänä ne ovat 1 413 uhanalaiselle ja 1 068
silmälläpidettävälle lajille. Avoimien alueiden sulkeutuminen on toiseksi merkittävin myös tulevaisuuden
Ensisijainen tekijä Kuva 8. Silmälläpidettävien (NT) lajien uhkatekijät niiden yleisyyden mukaan järjestettynä. Kunkin pylvään päässä on niiden
lajien lukumäärä ja prosenttiosuus, joiden uhkana kyseinen
tekijä vaikuttaa. Omina pylväinään esitetään ensisijainen tekijä
ja yksi kaikista lajiin vaikuttavista tekijöistä. Metsäelinympäristöihin liittyvät tekijät (M tot) on eritelty ympyrädiagrammissa.

uhkatekijänä. Se on ensisijainen uhkatekijä 663 uhanalaiselle (27,5 %) ja 373 silmälläpidettävälle (19,5 %) lajille
ja se on arvioitu yhdeksi uhkatekijäksi 939 uhanalaiselle
ja 493 silmälläpidettävälle lajille (kuvat 7 ja 8). Satunnaistekijät, rakentaminen ja kemialliset haitat ovat yhtenä
uhkatekijänä huomattavasti useammin kuin ensisijaisena uhkana.
Ilmastonmuutos on tulevaisuuden uhkatekijänä huomattavasti merkittävämpi kuin uhanalaisuuden syynä.
Ensisijaisena uhkatekijänä se on 104 uhanalaiselle (3,9 %)
ja 147 silmälläpidettävälle (7,7 %) lajille (kuvat 7 ja 8).
Uhanalaisista lajeista suurin osa on jäkäliä, putkilokasveja ja perhosia. Ilmastonmuutoksen uhkaamista lajeista
valtaosa esiintyy pohjoisboreaalisella alueella (kuva 2)
ja noin puolet ainoastaan Tunturi-Lapissa. Yhtenä uhkatekijänä ilmastonmuutos on 377 uhanalaiselle ja 263
silmälläpidettävälle lajille.
36
Suomesta arvioidaan hävinneen (RE) 312 lajia. Kuten lajien
uhanalaistumiseen, myös häviämiseen ovat usein vaikuttaneet monet syyt yhdessä. Merkittävimpänä häviämisen
syynä (ensisijainen syy 68 lajilla) on metsäelinympäristöjen muutokset (M tot), erityisesti vanhojen metsien ja
kookkaiden puiden sekä lahopuiden väheneminen (kuva
9), yhtenä häviämisen syynä se on peräti 101 lajilla. Avoimien alueiden, kuten niittyjen, ketojen ja muiden avointen
alueiden metsittyminen on 61 lajin ensisijainen häviämisen syy ja yhtenä häviämisen syynä se on 82 lajilla. Peltomaiden muutokset ovat kolmanneksi yleisin ensisijaisena
häviämisen syynä (34 lajia). Uhanalaisilla ja silmälläpidettävillä lajeilla se ei ole yleisimpien syiden joukossa. Rakentaminen on arvioitu 29 lajin häviämisen ensisijaiseksi
syyksi. Muita häviämisen syitä on eritelty 13, joista kukin
on merkitty alle kymmenen lajin ensisijaiseksi häviämisen
syyksi. Niistä kemialliset haittavaikutukset on huomattavasti yleisempi yhtenä häviämisen syynä (29 lajia) kuin
ensisijaisena. Häviämisen ensisijainen syy on tuntematon
tai siitä ei ole riittävää varmuutta 76 lajin (24,4 %) kohdalla.
Kuva 9. Lajien häviämisen (RE) syyt niiden yleisyyden mukaan
järjestettynä. Kunkin pylvään päässä on niiden lajien lukumäärä ja prosenttiosuus, joiden häviämiseen kyseinen syy on
vaikuttanut. Omina pylväinään esitetään ensisijaiset syyt ja yksi
kaikista lajiin vaikuttavista syistä. Metsäelinympäristöihin liittyvät syyt (M tot) on eritelty ympyrädiagrammissa. 
Suomesta mahdollisesti hävinneet lajit
Hävinneiden lajien määrä on useimmiten aliarvio, sillä
monien lajien kohdalla on vaikeaa tai mahdotonta saada
ajantasaisesti varmuutta lajien viimeisten yksilöiden tai
esiintymien häviämisestä. Mikäli häviämistä on perusteltua epäillä, mutta siitä ei toistaiseksi ole täyttä varmuutta, on laji sijoitettu luokkaan äärimmäisen uhanalaiset (CR) tai kriteerin D2 perusteella luokkaan vaarantuneet (VU) ja lisätty luokkaan merkintä ”mahdollisesti
hävinnyt”. Myös luokassa puutteellisesti tunnetut (DD)
oleville lajeille merkintä voidaan tehdä. Kyseessä ei ole
erillinen luokka vaan lisämerkintä, jota voidaan hyödyntää arvioinnin tuloksia tarkasteltaessa. Esimerkiksi
viime aikoina huonosti kartoitetuilla alueilla kymmeniä vuosia sitten tavattuja lajeja tai vähän kerättyjen ja
harrastettujen eliöryhmien lajeja asiantuntijat eivät ole
arvioineet hävinneiksi, vaikka viimeisistä havainnoista
olisi hyvinkin pitkä aika. Epäilyjä voi vahvistaa elinympäristöjen taantuminen tai lajien tunnettu häviäminen
muilta alueilta. Mahdollisesti hävinneet lajit on merkitty
eliöryhmien Punaisiin listoihin uhanalaisuusluokan lyhenteeseen symbolilla •.
Suomesta mahdollisesti hävinneitä lajeja on 188, jotka
kuuluvat yhdeksään eri eliöryhmään (taulukko 3). Reilusti yli puolet näistä on luokassa äärimmäisen uhanalaiset (CR). Eniten mahdollisesti hävinneitä lajeja on
jäkälissä, 66 lajia ja sammalissa, 48 lajia. Myös kovakuoriaisista, kaksisiipisistä (etenkin kärpäsistä) ja pistiäisistä (erityisesti kätköpistiäisistä), on kustakin noin
parikymmentä lajia mahdollisesti hävinneitä. Muissa
eliöryhmissä määrät ovat pienempiä tai kyse on vain
yksittäisistä lajeista. Esimerkiksi putkilokasveista ainoastaan kääpiöpaju (Salix arbuscula) on todettu mahdollisesti hävinneeksi. Kääpiöpaju on havaittu viimeksi
vuonna 1952, mutta sen ainoa tunnettu kasvupaikka
Enontekiöllä on niin syrjäinen ja lajin tunnistaminen
niin vaikeaa, ettei sen häviämisestä ole saatu täyttä varmuutta. Useimmille mahdollisesti hävinneille lajeille on
kirjattu myös viimeisen havainnon ajankohta. Viimeksi
1800-luvulla havaittuja lajeja on 40, lähes kaikki jäkäliä
ja sammalia ja useat niistä Pohjois-Suomesta. Suurin osa
on 1900-luvulla viimeksi havaittuja lajeja. Mahdollisesti
hävinneeksi merkityn lajin viimeisin havainto saattaa
olla myös melko uusi, muutama jopa 2000-luvulta. Tunnetut tai seuratut esiintymät saattavat olla tuhoutuneet
äskettäin, mutta luokittelua hävinneeksi ei pystytä tekemään luotettavasti muun puutteellisen tiedon vuoksi. Hävinneiksi epäiltyjä lajeja on kaikissa arvioinnissa
käytetyissä pääelinympäristöissä. Eniten mahdollisesti
hävinneitä lajeja on kuitenkin metsissä (56 lajia), kulttuuriympäristöissä (44) ja kallioilla (36).
Eliöryhmä
3.7 Lajien uhanalaisuus
elinympäristöittäin
Metsät ovat tärkein uhanalaisten lajien elinympäristö.
Ensisijaisesti metsissä elää 833 uhanalaista lajia (31,2 %
uhanalaisista lajeista) (taulukko 4, kuva 10). Uhanalaisten lajien osuus arvioiduista metsälajeista on noin
9 % (kuva 12). Punaisen listan lajeista, joihin kuuluvat
uhanalaisten (CR-VU) ja hävinneiden (RE) lisäksi myös
silmälläpidettävät (NT) ja puutteellisesti tunnetut (DD)
lajit, elää metsissä 2 133 lajia, mikä on 31,9 % kaikista Punaisen listan lajeista. Metsissä etenkin vaarantuneiden
(VU) ja silmälläpidettävien (NT) lajien lukumäärät ovat
korkeita. Arvioiduista lajeista metsälajeja on kaikkein
eniten (42,4 %, kuva 12).
Punaisen listan lajien ja uhanalaisten lajien ensisijaisten elinympäristöjen osuudet ovat pääosin melko
samankaltaiset (kuva 11). Ensisijaisista elinympäristöistä perinneympäristöjen ja muiden ihmisen muuttamien ympäristöjen lajien osuus on toiseksi suurin sekä
uhanalaisilla (24 %) että kaikilla Punaisen listan lajeilla
(19 %). Hävinneiden lajien osuus on perinneympäristöissä ja muissa ihmisen muuttamissa ympäristöissä
huomattavan korkea, peräti 39,4 % kaikista hävinneistä
lajeista (taulukko 4). Ensisijaisesti perinneympäristöissä
ja muissa ihmisen muuttamissa ympäristöissä elää noin
viidennes kaikista arvioiduista lajeista ja niistä uhanalaisia lajeja on 13,6 %.
Muissa kuin edellä mainituissa pääelinympäristöissä
elää ensisijaisesti kussakin alle 10 % kaikista arvioiduista
lajeista (kuva 12). Ensisijaisesti kallioilla ja kivikoissa
esiintyvien Punaisen listan lajien lukumäärä on kolmanneksi suurin. Kallioiden uhanalaisten lajien osuus on
11,2 % uhanalaisista lajeista ja kallioiden arvioiduista
lajeista uhanalaisia on 23,3 %.
Kallioiden ohella yhtä tärkeäksi uhanalaisten lajien
elinympäristöksi ovat nousseet tunturipaljakat, joiden
osuus uhanalaisten lajien ensisijaisena elinympäristönä
on 11,6 %. Tunturipaljakoilla Punaisen listan lajien osuus
on uhanalaisten lajien osuutta pienempi, noin 8 %. Sekin
on kuitenkin huomattavasti suurempi kuin tunturipaljakan lajien osuus kaikista arvioiduista (3,6 %). Tunturipaljakan arvioiduista lajeista peräti 37,9 % on uhanalaisia.
Punaisen listan lajeista noin 9 % elää ensisijaisesti
rannoilla ja uhanalaisista lajeista 10,6 % (13,7 % arvioiduista rantalajeista). Soilla ja vesissä sekä uhanalaisten
että Punaisen listan lajien osuudet kaikista arvioiduista
lajeista ovat samansuuntaisia, molemmat selvästi alle
10 %. Soilla uhanalaisten lajien osuus arvioiduista suolajeista on 10,6 % ja vesissä uhanalaisten osuus arvioiduista vesilajeista on 7,2 %.
Ensisijaista elinympäristöä ei pystytty määrittelemään 10 %:lle Punaisen listan lajeista. Uhanalaisilla lajeilla elinympäristö on tuntematon alle 1 %:lla lajeista.
Kuva 10. Uhanalaisten lajien jakautuminen
ensisijaisen elinympäristön mukaisesti.

Ensisijaisen elinympäristön lisäksi suurella osalla
lajeista on myös yksi tai useampi toissijainen elinympäristö (taulukko 4). Laji saattaa elää eri elinympäristöissä
eri vaiheissa elinkiertoaan tai sopivia elinpaikkoja löytyy eri elinympäristöistä. Esimerkiksi osa ensisijaisesti
metsissä elävistä lajeista voi elää myös puistoissa ja puutarhoissa. Metsät ovat pääelinympäristöistä tärkein myös
Punaisen listan lajien toissijaisena elinympäristönä. Ne
ovat yhtenä elinympäristönä lähes puolelle uhanalaisista
(43 %) ja yli kolmasosalle kaikista Punaisen listan lajeista
(38 %). Perinneympäristöt ja muut ihmisen muuttamat
ympäristöt ovat yhtenä elinympäristönä lähes yhtä tärkeitä uhanalaisille lajeille (37 %) ja muille Punaisen listan lajeille (29 %). Yhtenä elinympäristönä kalliot ovat
14 %:lle, suot ja rannat kumpikin 13 %:lle ja tunturipaljakat 11 %:lle Punaisen listan lajeista. Vesien merkitys
Punaisen listan lajien toissijaisena elinympäristönä on
vähäinen.
Elinympäristöjen luokittelu on hierarkkinen eli edellä
esitetyt pääelinympäristöt on jaettu alaluokkiin lajien
arviointiin tarkoituksenmukaiseksi katsotulla tavalla.
Arvioinnissa käytetyt elinympäristöluokat on kuvattu
liitteessä 4. Elinympäristön luokittelua ei pystytty aina
tekemään alemmille hierarkiatasoille asti, vaan osalla
lajeista ensisijaiseksi elinympäristöksi kirjattiin pääelinympäristöluokka. Tämän vuoksi alempien hierarkiatasojen lajimäärät luvussa 3.7 esitetyissä taulukoissa ovat
suuntaa antavia. Seuraavissa kappaleissa arvioinnin
tulokset eritellään tarkemmin elinympäristökohtaisesti.
Suomen maapinta-alasta on metsätalousmaata noin
86 %. Metsätalousmaasta on metsämaata 77 % ja kitumaata 9 % (Luonnonvarakeskus 2018b). Metsämaata,
jossa puunkasvu on vuodessa yli 1 m3
/ha, on noin 66 %
maapinta-alasta. Kitumaihin sisältyy muun muassa vähätuottoisia kallio-, laki- ja tunturimetsiä. Lakisääteisiä
suojelualueita on metsä- ja kitumaan pinta-alasta 10,6 %
ja talousmetsien monimuotoisuuden suojelukohteita
1,5 % (Luonnonvarakeskus 2016). Nämä metsien suojelualueet ovat kuitenkin jakautuneet maantieteellisesti
hyvin epätasaisesti. Valtaosa suojelluista metsistä eli
noin 19 % on Pohjois-Suomessa (Lappi, Kainuu, PohjoisPohjanmaa). Etelä-Suomessa vastaava osuus on noin
5 %. Noin 87 % suojelluista metsistä on valtion omistamia.
Luontotyyppien uhanalaisuusarvioinnissa koko
maan tasolla arvioiduista metsäluontotyypeistä kaksi
kolmasosaa arvioitiin uhanalaisiksi (CR, EN tai VU) ja
viidennes silmälläpidettäviksi (NT) (Kouki ym. 2018).
Uhanalaisten metsäluontotyyppien osuus on suurin
Etelä-Suomen lehdoissa ja kangasmetsissä. Erotetuista
40 metsäluontotyypistä 15 oli lehtoja, 19 kangasmetsiä
ja kuusi metsien erikoistyyppejä.
Tässä lajien uhanalaisuuden arvioinnissa käytettiin
edellisen lajien uhanalaisuusarvioinnin (Rassi ym. 2010)
tapaan karkeampaa ja lajiston arviointiin paremmin soveltuvaa elinympäristöjakoa (ks. luku 7 ja liite 4) kuin
luontotyyppien arvioinnissa. Metsäisissä elinympäristöissä tunturikoivikoista erotettiin omaksi luokaksi
tunturikoivulehdot (aiemmin ”tunturikoivikot (sisältää
myös lehdot)”). Itämeren ja sisävesien rantametsät on käsitelty rantojen yhteydessä (luku 3.7.4) ja metsälaitumet
perinneympäristöjen ja muiden ihmisen muuttamien
ympäristöjen yhteydessä (luku 3.7.7).
Suojelualueen läheisyydessä sijaitseva nuori haapalehto on
arvokas alue sekä pohjakerroksessa ja haavan rungolla eläville
lajeille että haapajatkumon turvaamisen kannalta. Kookkaat
haavat ovat monelle uhanalaiselle lajille välttämättömiä, mutta
nuoria haapoja on monin paikoin aiempaa vähemmän kasvamassa. Kuva: Kimmo Syrjänen
Metsät ovat lajimääräisesti sekä uhanalaisille että kaikille Punaisen listan lajeille tärkein elinympäristö. Uhanalaisista lajeista (CR, EN ja VU) 31,2 % (833 lajia) elää
ensisijaisesti metsissä (taulukko 5). Metsälajien osuus
uhanalaisista lajeista on korkea metsien suuren lajimäärän vuoksi, mutta arvioiduista metsälajeista uhanalaisia
on pienempi osuus, noin 9 % (kuva 12). Kaikista Punaisen listan lajeista metsät ovat ensisijainen elinympäristö
31,9 %:lle (2 133 lajia). Hävinneiksi (RE) luokitelluista
lajeista yli neljäsosa (28,3 %) on metsälajeja. Edellisen
arvioinnin jälkeen 23 metsälajin on todettu hävinneen,
mutta samalla jaksolla 95 aiemmin hävinneeksi luokiteltua lajia on löytynyt uudelleen. Osa uudelleen löytyneistä lajeista on saattanut elää Suomessa hyvin harvinaisina
kaiken aikaa, mutta suurin osa on todennäköisesti levittäytynyt maahan uudelleen pitkän poissaolon jälkeen.
Metsälajiston tutkimukseen on suunnattu voimavaroja
muun muassa Puutteellisesti tunnettujen ja uhanalaisten metsälajien (Putte) -tutkimusohjelman kautta, mutta
edelleen neljäsosa (25,6 %) kaikista puutteellisesti tunnetuiksi (DD) arvioiduista lajeista on metsälajeja.
Lehtojen merkitys on huomattavan suuri metsälajien
elinympäristönä. Metsien uhanalaisista lajeista 45,3 %
ja Punaisen listan metsälajeista 40,3 % elää ensisijaisesti
lehdoissa. Ensisijaisia erilaisten kangasmetsien lajeja on
39,7 % kaikista uhanalaisista metsälajeista ja sama osuus
Punaisen listan metsälajeista. Ensisijaisesti tunturikoivikoihin ja tunturikoivulehtoihin on luokiteltu 16 silmälläpidettävää (NT) ja 10 puutteellisesti tunnettua (DD) lajia.
Vanhojen metsien merkitys etenkin uhanalaisille metsälajeille on huomattava. Vanhojen metsien lajeja (vanhat
lehto- ja kangasmetsät yhdessä) on 34,2 % uhanalaisista
ja 28,8 % Punaisen listan metsälajeista.
Metsien pinta-alasta vain pieni osa on harjumetsiä, ja
kooltaan ne ovat usein pienialaisia. Ensisijaisia harjumetsien lajeja on uhanalaisista metsälajeista 9 % ja Punaisen
listan lajeista 6 %. Suurin osa näistä on harjumetsien
avoimien tai harvapuustoisten, paahteisten elinympäristöjen lajeja. Ensisijaisia paahteisten metsien lajeja on
uhanalaisista lajeista 7 % ja Punaisen listan lajeista 5 %.
Suurin osa näistä on pistiäisiä ja perhosia. Ensisijaisia
paloalueiden lajeja on uhanalaisista metsälajeista 3 %
ja Punaisen listan lajeista 2 %. Ne ovat enimmäkseen
perhosia ja kovakuoriaisia. Lisäksi metsäpaloalueet tarjoavat otollisen elinympäristön uhanalaiselle lahopuueliöstölle huomattavasti laajemmin ja pidemmällä aikavälillä, kuin mitä paloalueita erityisesti vaativien lajien
lukumääristä ilmenee. Elinympäristöjen lisämerkintöjä
Harmaasulkukotilo (Bulgarica cana) on harvinainen, kuusivaltaisissa sekametsissä elävä maakotilo.
 Laji on löytynyt Suomesta vain kahdelta suppealta alueelta Pohjois-Karjalasta ja Uudeltamaalta ja se
 on arvioitu erittäin uhanalaiseksi (EN). Kuva: Pekka Malinen
on käytetty säästeliäästi, joten edellä esitetyt osuudet
näissä elinympäristöissä esiintyvien lajien osuuksista
ovat suuntaa antavia.
Metsien merkitys uhanalaisten ja Punaisen listan lajien elinympäristönä vaihtelee eliöryhmittäin suuresti.
Ensisijaisesti metsäelinympäristöjen lajeja on 20 arvioidussa eliöryhmässä (taulukko 6). Metsät ovat erityisen tärkeitä Punaisen listan pistiäisille, joista 56,9 % on
joko täysin metsälajeja tai joille metsät ovat yksi niiden
käyttämistä elinympäristöistä (mainittu toissijaisena
elinympäristönä). Myös sienille (47,8 %) ja kovakuoriaisille (41,7 %) metsät ovat hyvin keskeinen elinympäristö
(taulukko 6). Punaisen listan metsälajeja on paljon myös
jäkälissä, joista yli kolmasosa (38,3 %) elää kokonaan
tai osittain metsissä. Ainoa uhanalaiseksi arvioitu ripsiäinen, mäntylahotorviainen (Eurytrichotrips affinis), ja
ainoa uhanalainen sammakkoeläin, rupilisko (Triturus
cristatus), elävät ensisijaisesti metsissä. Suurista eliöryhmistä sammalissa, nivelkärsäisissä ja putkilokasveissa
ensisijaisten metsälajien osuudet ovat selvästi keskimääräistä pienempiä.
Neidonkenkä (Calypso bulbosa) on kalkinsuosija, joka viihtyy
sammaleisissa kuusikoissa, lehdoissa ja lettokorvissa. Laji on
luokiteltu vaarantuneeksi (VU). Kuva: Aarno Torvinen/ YHA
kuvapankki
Calypso bulbosa is a calciphile thriving in mossy spruce stands,
herb-rich forests and in rich spruce-birch fens. The species is
classified as Vulnerable (VU). Photo: Aarno Torvinen/ YHA
kuvapankki
Äärimmäisen uhanalainen (CR) punahärö (Cucujus cinnaberinus)
elää toukkavaiheessa kuolemassa olevien haapojen kuoren alla.
Uhanalaisuuden syyt ja
uhkatekijät metsissä
Metsien käyttöön suoraan tai välillisesti liittyvät uhanalaisuuden syyt ja uhkatekijät on jaettu edellisen arvioinnin (Rassi ym. 2010) tapaan viiteen osatekijään:
erittelemättömät metsien uudistamis- ja hoitotoimet,
metsien puulajisuhteiden muutokset, vanhojen metsien
ja kookkaiden puiden väheneminen, lahopuun väheneminen ja kuloalueiden sekä muiden luontaisen sukkession alkuvaiheiden väheneminen. Ne ovat yhdessä 615
ensisijaisesti metsissä elävän lajin ensisijainen uhanalaisuuden syy (73,8 % metsien uhanalaisista) (kuva 13) ja
508 silmälläpidettävän lajin ensisijainen luokituksen syy
(67,4 % metsien silmälläpidettävistä) (kuva 15). Yhtenä
syynä tai uhkatekijänä muiden ohella nämä ovat vielä
yleisempiä. Samalla lajilla on yleensä mainittu useampi
kuin yksi metsien käytön osatekijä. Ensisijaisen tekijän
määrittely ei ole aina yksiselitteistä ja lukumääräiset
erot osatekijöiden välillä ovat melko pienet. Esimerkiksi
vanhojen metsien ja kookkaiden puiden väheneminen
on vahvasti yhteydessä lahopuun vähenemiseen, jolloin
ne useiden lajien kohdalla todellisuudessa voisivat olla
hyvin tasa-arvoisia tekijöitä uhanalaisuuden syynä ja
tulevaisuuden uhkatekijänä.
Vanhojen metsien ja kookkaiden puiden väheneminen on noin viidennekselle uhanalaisista metsälajeista
tärkein ensisijainen uhanalaisuuden syy ja uhkatekijä
(kuvat 13 ja 14). Yhtenä syynä ja uhkatekijänä se on yli
kolmannekselle metsien uhanalaisista lajeista. Se on
myös tärkein metsälajien häviämisen syy neljäsosalle
kaikista hävinneistä metsälajeista (kuva 17). Silmälläpidettäville lajeille se on toiseksi tärkein yhtenä heikon
tilanteen syynä ja tulevaisuuden uhkana (kuvat 15 ja 16).
Lahopuun väheneminen on ensisijaisena uhanalaisuuden syynä ja uhkatekijänä lähes yhtä yleinen kuin vanhojen metsien ja kookkaiden puiden väheneminen. Yhtenä
syynä ja uhkana se on toiseksi merkittävin. Se on myös
toiseksi tärkein metsälajien häviämisen syy. Silmälläpidettävien lajien ensisijaisena luokittelun syynä lahopuun
väheneminen on lähes viidennekselle silmälläpidettävistä
metsälajeista. Silmälläpidettävien lajien ensisijaisena uhkana se on kuitenkin yleisin yhdessä tarkemmin määrittelemättömien metsänhoitotoimien kanssa.
Metsien puulajisuhteiden muutokset on neljänneksi
merkittävin metsälajien uhanalaisuuden syy ja ensisijaiseksi uhkaksi se on kirjattu 13,3 %:lle uhanalaisista
metsälajeista. Yhtenä uhanalaisuuden syynä ja uhkatekijänä se on kuitenkin yhtä tärkeä kuin muut metsälajeja
uhkaavat tekijät. Puulajisuhteiden muutokset on sekä
ensisijaisena taantumisen syynä että uhkatekijänä yli
70 silmälläpidettävälle lajille (noin 10 % silmälläpidettävistä metsälajeista), mutta yhtenä syynä ja uhkana sekin
on yhtä merkittävä kuin muut metsänhoitoon liittyvät
uhkatekijät. Ensisijaisena häviämisen syynä puulajisuhteiden muutokset on viidellä lajilla (5,7 % hävinneiksi
luokitelluista metsälajeista).
Paloalueiden ja muiden luontaisten sukkession alkuvaiheiden väheneminen ei ole yhtä tärkeä metsälajien
uhanalaisuuden syy ja uhkatekijä kuin muut metsien
käyttöön liittyvät tekijät, mutta sillä on merkitystä tällaisiin elinympäristöihin sitoutuneelle lajistolle. Se on
21 metsälajin ensisijainen uhanalaisuuden syy, 14 silmälläpidettävän metsälajin taantumisen syy ja kuuden
metsälajin häviämisen syy. Uhkatekijänä sen merkitys
on samaa luokkaa (kuvat 13–17).
Monet metsälajit ovat riippuvaisia tietynlaisista elävistä tai kuolleista puista ja tietynlaisista elinympäristöistä. Kaikkein vanhimpien metsien määrä on vähentynyt etenkin Pohjois-Suomessa (Korhonen ym. 2016),
kuten myös vanhojen, hitaasti kasvaneiden haapojen,
raitojen ja muiden lehtipuiden määrät, vaikka elävän
puuston kokonaismäärä onkin lisääntynyt. Vastaavasti
tietynlaisten kuolleiden puiden, kuten kelojen ja järeiden haapojen, määrä vähenee jatkuvasti, vaikka kuolleen
puun kokonaismäärä ei olekaan sanottavasti muuttunut
viime aikoina. Muutoksia tapahtuu myös suojelualueilla, jotka ovat monen metsälajin tärkeimpiä esiintymispaikkoja. Esimerkiksi haapa ei juuri uudistu vanhojen
metsien suojelualueilla Itä-Suomessa (Kouki ym. 2004),
mikä on monen haapalajin tärkeintä levinneisyysaluetta.
Lähes puolet metsien uhanalaisista lajeista elää vanhoissa tai
muuten runsaasti lahopuuta sisältävissä metsissä.
Kuva: Seppo Tuominen
Kuva 16. Ensisijaisesti metsissä elävien silmälläpidettävien (NT)
lajien uhkatekijät niiden yleisyyden mukaan järjestettynä. Kunkin
pylvään päässä on niiden lajien lukumäärä ja prosenttiosuus, joiden uhkana kyseinen tekijä vaikuttaa. Omina pylväinään esitetään
ensisijainen tekijä ja yksi kaikista lajiin vaikuttavista tekijöistä.
Kuva 15. Ensisijaisesti metsissä elävien silmälläpidettävien (NT)
lajien taantumisen tai heikon tilanteen syyt niiden yleisyyden
mukaan järjestettynä. Kunkin pylvään päässä on niiden lajien lukumäärä ja prosenttiosuus, joiden taantumiseen kyseinen syy on
vaikuttanut. Omina pylväinään esitetään ensisijaiset syyt ja yksi
kaikista lajiin vaikuttavista syistä. .tetty luvussa 7.
Avoimien alueiden sulkeutuminen on metsien käyttöön liittyvien uhanalaisuuden syiden ja uhkatekijöiden
jälkeen seuraavaksi tärkein. Se kohdistuu metsissä erityisesti harjumetsien avoimilla tai puoliavoimilla alueilla elävään lajistoon. Harjujen rinteet ovat metsittyneet,
kunttakerros on paksuuntunut ja avoimet, paahteiset
alueet usein pahasti heinittyneet, jolloin vaateliaampi
kasvillisuus ja eläimistö ovat joutuneet väistymään.
Avoimien alueiden sulkeutuminen on usein yhteydessä myös paloalueiden vähenemiseen tai paikallisesti
metsänreunoja suosivien lajien elinympäristön supistumiseen. Ensisijainen uhanalaisuuden syy ja uhkatekijä avointen alueiden sulkeutuminen on noin 10 %:lle
uhanalaisista metsälajeista (kuvat 13 ja 14). Ensisijainen
taantumisen syy ja uhkatekijä se on noin 9 %:lle silmälläpidettävistä metsälajeista (kuvat 15 ja 16). Ensisijainen
häviämisen syy se on seitsemällä lajilla (kuva 17).
Monille paahteisten harjumetsien lajeille ainoita säilyneitä elinpaikkoja ovat Puolustusvoimien hiekkapohjaiset harjoitusalueet, joilla ammunnat ja niiden aiheuttamat pienet maastopalot sekä muu puolustusvoimien
toiminta pitävät elinympäristöjä riittävän avoimina,
tuottavat kuollutta puuta ja rikkovat maanpintaa säännöllisesti. Näillä alueilla menestyy monen uhanalaisen
kasvilajin lisäksi taantunut ja silmälläpidettävä harjuajuruoho (Thymus serpyllum), joka on useiden uhanalaisten
hyönteislajien ainoa ravintokasvi.
Muista uhanalaisuuden syistä ja uhkatekijöistä merkittävimpiä ovat rakentaminen, satunnaistekijät ja kannanvaihtelut, joista varsinkin rakentaminen on yhtenä
syynä ja uhkana huomattavasti merkittävämpi kuin
ensisijaisena. Myös kemiallisten haittavaikutusten ja
pellonraivauksen merkitys yhtenä metsälajien uhanalaisuuden syynä on huomattava. Yhtenä uhkana ovat
merkittäviä myös pyynti ja häirintä, vieraslajit, ojitus ja
kulutus. Samat tekijät vaikuttavat myös silmälläpidettävillä lajeilla ja ovat lajien häviämisen syynä. Uhanalaistumisen syytä ei tunneta tai uhkatekijöitä ei voida
määritellä 37 uhanalaiselle lajille. Silmälläpidettävien
lajien uhkatekijät ovat tuntemattomia tätä huomattavasti
suuremmalla lajijoukolla.
Ilmastonmuutos on mainittu kuuden metsälajin ensisijaisena uhanalaisuuden syynä ja kahdeksan lajin ensisijaisena uhkatekijänä. Silmälläpidettävillä metsälajeilla
ilmastonmuutos on kahdeksan lajin taantumisen ja heikon tilanteen syy ja 12 lajin ensisijainen uhkatekijä. Vaikka ilmastonmuutoksen vaikutuksia luontoon voidaan
yleisellä tasolla jo huomattavasti aiempaa kattavammin
tunnistaa, ovat sen vaikutukset yksittäisiin lajeihin tai
lajiyhteisöihin suurelta osin tuntemattomia.
Suotyypit luokitellaan perinteisesti kasvitieteellisin perustein suoveden alkuperän, reuna- tai keskusvaikutteisuuden, happamuuden ja ravinteisuuden sekä suoveden
pinnan tason mukaan (mm. Eurola ym. 2015). Pohjoisessa myös routimisilmiöt muokkaavat suokasvillisuutta.
Suo määritellään geologisesti alueena, jolla on vähintään
30 cm turvekerros, mutta biologisessa mielessä suopintaalaa on huomattavasti enemmän.
Luontotyyppien uhanalaisuusarvioinnissa koko
maan tasolla arvioiduista 50 suoluontotyypistä uhanalaisiksi (CR–VU) arvioitiin yli puolet, silmälläpidettäviksi
(NT) viidesosa ja puutteellisesti tunnetuiksi (DD) alle
10 %. Myös arvioiduista 19 suoyhdistymä- ja maisematyypistä on uhanalaisia yli puolet ja silmälläpidettäviä
lähes neljäsosa. Suoluontotyypit ovat uhanalaistuneet
erityisen voimakkaasti hemi-, etelä- ja keskiboreaalisella
vyöhykkeellä. Eniten uhanalaistuneita ovat letot, korvet
sekä neva- ja lettokorvet. (Kaakinen ym. 2018).
Alkuaan soita on ollut 10,4 miljoonaa hehtaaria. Nykyinen soiden ja ojitettujen turvemaiden kokonaisala on
8,8 miljoonaa hehtaaria (Korhonen ym. 2017, Kaakinen
ym. 2018). Luonnontilaiset suoekosysteemit ovat vähentyneet ja muuttuneet voimakkaasti muun muassa pellonraivauksen, soiden ja metsien ojituksen, turpeenoton, vesirakentamisen ja muun rakentamisen vuoksi. Soiden muutokset olivat suurimmillaan 1900-luvun jälkipuoliskolla,
jolloin soita alettiin yhä enemmän ojittaa metsänkasvatusta varten. Jäljellä olevien soiden luonnontilaa ovat heikentäneet myös muun muassa ojittamattomien puustoisten
soiden hakkuut ja maanmuokkaukset sekä tieverkostot
Suolajeista erityisesti perhoset ovat uhanalaistuneet edelliseen
arviointiin verrattuna. Soilla eläviä Punaisen listan lajeja on
perhosten lisäksi lukumääräisesti paljon myös kaksisiipisissä,
ja esimerkiksi pohjoisen soilla elävä, aiemmin silmälläpidettävä
(NT) kärpäslaji kulohelosurri (Helophilus groenlandicus) arvioitiin nyt vaarantuneeksi (VU). Etelässä laji on tavattu kuloalueilta. Kuva: Hannu Nousiainen

ja pohjavedenotto. Kasvavia uhkia ovat kaivostoiminta,
sammalen keruu ja ilmastonmuutos (Kaakinen ym. 2018).
Suojelualueilla on ojittamattomia soita ja ojitettuja turvemaita VMI11-tulosten mukaan koko maassa yhteensä
1,28 miljoonaa hehtaaria, mikä on 15 % niiden kokonaisalasta. Soiden suojelu jakautuu kuitenkin epätasaisesti
sekä maantieteellisesti että eri suotyyppien välillä. EteläSuomessa suojeltujen soiden osuus on 8 %, suojelualueet
ovat pieniä ja laadultaan usein heikentyneitä. PohjoisSuomessa suojeltujen soiden osuus on 28 %. Avosoiden
osuus on suojelualueilla suurempi ja korpien osuus pienempi kuin niiden osuudet keskimäärin suoluonnossa.
(Kaakinen ym. 2018).
Tässä lajien uhanalaisuuden arvioinnissa soiden
luokittelu on sama kuin edellisessä arvioinnissa (Rassi
ym. 2010) (luku 7 ja liite 4). Paljakan suot on nyt erotettu
omaksi luokakseen eroon muista tunturialueen kosteikoista ja ne ovat mukana tunturipaljakoissa (ks. tunturipaljakat, luku 3.7.6).
Suolajiston uhanalaisuus
Uhanalaisia suolajeja on 120 (4,5 % uhanalaisista lajeista)
(taulukko 7). Kaikista arvioiduista lajeista suolajien osuus
on 5 % ja niistä uhanalaisia on 10,6 % (kuva 12). Suot ovat
280 Punaisen listan lajin ensisijainen elinympäristö, mikä
on 4,2 % kaikista Punaisen listan lajeista. Lähes puolet
(45,8 %) soiden uhanalaisista ja kolmannes (33,2 %) kaikista Punaisen listan suolajeista elää ensisijaisesti letoilla.
Muut soiden uhanalaiset lajit ovat jakautuneet suotyypeille melko tasaisesti. Ensisijaisia nevojen lajeja on noin 19 %,
rämeiden noin 12 % ja korpien noin 14 % uhanalaisista
lajeista. Kaikista Punaisen listan suolajeista elää ensisijaisesti nevoilla noin 18 %, rämeillä noin 20 % korvissa noin
13 %. Yhteensä 45 Punaisen listan suolajin elinympäristöä ei pystytty tarkemmin määrittelemään, niistä 11 on
uhanalaisia. Soilta on hävinnyt kuusi lajia, mikä on 1,9 %
kaikista hävinneiksi arvioiduista lajeista.
Taulukko 8. Soilla ensisijaisesti ja toissijaisesti elävien Punaisen
listan lajien määrä luokittain ja eliöryhmittäin.
Arvioiduista lettolajeista noin 30 % on uhanalaisia, kun uhanalaisten osuus kaikista suolajeista on vain noin 10 %. Kuvassa
on lettorämettä Oulangan kansallispuistossa.
Kuva: Hannu Nousiainen
About 30% of the species evaluated in rich fens are
threatened, while threatened species account for no more
than about 10% of all mire species. The picture shows a rich
pine fen in Oulanka National Park. Photo: Hannu Nousiainen
Ojitus ja turpeenotto ovat ensisijaisena syynä noin kahdensadan lajin uhanalaistumiselle tai taantumiselle. Kuvassa kuivatetaan Tohmajärveläistä suota turpeenottoalueeksi.
Kuva: Juha-Pekka Hotanen
Drainage and peat extraction are the primary reason why
about 200 species have become threatened or have declined.
A mire in Tohmajärvi is being drained for peat extraction.
Photo: Juha-Pekka Hotanen
mennessä ovat 120 000 hehtaarin luokkaa (Flyktman
2009). Jollei turpeennostoa rajoiteta luonnontilansa jo
menettäneille soille, sen merkitys puuttomien soiden lajiston uhkatekijänä kasvaa entisestään. Monien etelässä
taantuneiden ja uhanalaistuneiden suolajien (esim. suovenhokas (Nola karelica) ja vahakeltasiipi (Eilema cereolum)
esiintymistä valtaosa tai kaikki sijaitsevat turvetuotantoon soveltuvilla Etelä- ja Keski-Suomen soilla.
Muita uhanalaisten suolajien uhanalaisuuteen ja silmälläpidettävien suolajien taantumiseen vaikuttaneita
merkittäviä tekijöitä ovat avointen alueiden umpeenkasvu, metsätaloustoimet (etenkin vanhojen metsien
ja lahopuun väheneminen), vesirakentaminen ja muu
rakentaminen sekä pellonraivaus (kuvat 18 ja 20). Nämä
ovat pellonraivausta lukuun ottamatta tärkeitä myös
sekä uhanalaisten että silmälläpidettävien lajien uhkatekijöinä (kuvat 19 ja 21). Kaikki edellä mainitut tekijät
ovat selvästi harvemmin suolajien ensisijaisina uhanalaisuuden syinä tai uhkatekijöinä kuin yhtenä syynä tai
uhkana. 16 silmälläpidettävän suolajin taantumisen syy
ja yhdeksän lajin uhkatekijä ei ole tiedossa.
Avoimien suoalueiden sulkeutuminen uhkaa etenkin
avoimilla nevoilla eläviä perhosia. Suoelinympäristön
kuivuminen muuttaa suokasvillisuutta, vähentää avove-
siallikoita ja on aiheuttanut hyönteisille tärkeiden yleistenkin ravintokasvien taantumista. Perinteisen niiton ja
laidunnuksen loppuminen on aiheuttanut umpeenkasvua etenkin Etelä-Suomen pienialaisilla letoilla.
Satunnaistekijät ovat uhanalaisten suolajien toiseksi
merkittävin uhkatekijä. Ensisijaisena uhkana ne ovat
joka kymmenennelle ja yhtenä uhkana lähes joka neljännelle uhanalaiselle suolajille. Satunnaistekijät voivat
tuhota herkästi pienialaisia lettojen tai tihkupintojen
esiintymiä.
Ilmastonmuutos on kolmen uhanalaisen ja seitsemän silmälläpidettävän suolajin ensisijainen uhkatekijä.
Yhtenä uhkana ilmastonmuutos on mainittu huomattavasti useammalla lajilla. Ilmastonmuutoksen arvioidaan muuttavan soiden vesitaloutta ja sitä kautta myös
suotyyppejä. Ilmastonmuutoksen vaikutukset ovat suurimmat etenkin routimisesta riippuvaisilla suotyypeillä
(Ruuhijärvi 2018).
Kuuden uhanalaisen lajin uhanalaistumisen syy ja
kahden lajin uhkatekijä ei ole tiedossa. Silmälläpidettävien lajien taantumisen syyt ja uhkatekijät ovat epäselviä
huomattavasti useammalla lajilla.
Hävinneiksi (RE) arvioiduista kuudesta suolajista
ovat ojituksen ja turpeenoton vuoksi hävinneet eteläisillä letoilla eläneet kaskaisiin kuuluva lettoviittoja
(Sahlbergotettix salicicola) ja kärpäsiin kuuluva laikkusiipikiiluri (Dolichopus ruthei) (kuva 22). Kemiallisten haittavaikutusten vuoksi ovat hävinneet kaskaat Limotettix
sphagneticus ja Metalimnus marmoratus. Mesikämmekän
(Herminium monorchis) ensisijainen häviämisen syy on
rakentaminen. Kiilukärpäsiin kuuluvan sysikoipiilurin
(Dolichopus atripes) häviämisen syytä ei tunneta.
Vaarantunut (VU) luumittari (Aspitates gilvaria) on saraikkoisten soiden ja kosteiden niittyjen laji, joka on kärsinyt ojituksista ja pelloksi raivaamisesta. Kuva: Juha Pöyry

Vesielinympäristöihin kuuluvat tässä arvioinnissa erilaiset ja erikokoiset vedet pienistä makeanveden lampareista ja allikoista Itämereen. Pienvedet eli lammet,
lampareet, allikot, purot ja norot, lähteiköt sekä kosket
käsittävät myös niiden välittömän rantavyöhykkeen, jos
lajin esiintyminen on sidoksissa veden läheisyyteen.
Tuoreen Suomen rannikkovesien tilan arvioinnin
(Korpinen ym. 2018, HELCOM 2018) mukaan merivesien
tila on edelleen heikentynyt rehevöitymisen seurauksena ja se ilmenee muun muassa veden samentumisena,
leväkukintoina, pohjan tilan muutoksina ja muutoksina
eliöyhteisöissä. Yksikään Suomen avomeri- tai rannikkovesialueista ei ole hyvässä tilassa, heikoin tila on Suomenlahdella ja Saaristomerellä.
Luontotyyppien uhanalaisuuden arvioinnissa oli
mukana 42 Itämeren luontotyyppiä tai luontotyyppiyhdistelmää, joista 10 arvioitiin uhanalaisiksi (VU tai EN),
neljä silmälläpidettäviksi (NT), 14 puutteellisesti tunnetuiksi (DD) ja 14 säilyviksi (LC). Itämeren vedenalaisten
luontotyyppien tilaa arvioitiin Vedenalaisen meriluonnon monimuotoisuuden inventointiohjelmassa (VELMU,
Suomen ympäristökeskus 2017) tuotettujen aineistojen
pohjalta (Kotilainen ym. 2018). Määrällisiä muutoksia
tiedettiin tai epäiltiin tapahtuneen luontotyyppien tilassa edelliseen arviointiin (Mäkinen ym. 2008) verrattuna
etenkin rehevöitymisen ja veden samentumisen vuoksi,
mutta muutosten osoittaminen oli hankalaa muun muassa erilaisen luokittelun ja muuttuneiden arviointikriteerien vuoksi.
Vain seitsemän sisävesien 42 vesiluontotyypistä on
arvioitu säilyviksi, niistä suurin osa on tunturialueella.
Sisävesistä uhanalaisimpia ovat virtavedet ja lähteiköt,
joiden kaikki tyypit ovat Etelä-Suomessa joko uhanalaisia tai puutteellisesti tunnettuja. Koko maan tasolla
lähteiköt on arvioitu vaarantuneiksi (VU) ja huurresammallähteiköt silmälläpidettäviksi (NT). Virtavesistä yli
puolet on koko maan tasolla uhanalaisia tai silmälläpidettäviä ja vain tunturialueen virtavedet säilyviä. Valtaosa järvien ja lampien luontotyypeistä on arvioitu koko
maassa silmälläpidettäviksi, mutta Etelä-Suomessa huoItämeren pohjaeläimistä ja muusta lajistosta on saatu paljon
uutta tietoa Vedenalaisen meriluonnon monimuotoisuuden
inventointiohjelmassa (VELMU).
mattava osa lampityypeistäkin on uhanalaisia. (Lammi
ym. 2018).
Itämeren tasolla lajien uhanalaisuutta arvioitiin ensimmäisen kerran IUCN:n kriteerien mukaan vuonna
2013 (HELCOM). Arvioinnissa olivat mukana nisäkkäät,
kalat, linnut, vesikasvit ja pohjaeläimet. Kolmen lajin arvioitiin hävinneen Itämereltä ja 69 lajia arvioitiin uhanalaisiksi (luokat CR-VU, 4 % arvioiduista).
Tässä lajien uhanalaisuuden arvioinnissa Itämeri on
jaettu elinympäristötyyppeihin pohjan laadun mukaan
(luku 7 ja liite 4). Makean veden lajit on jaettu elinympäristötyyppeihin vesimuodostuman koon ja veden rehevyyden mukaisesti (taulukko 9). Tunturipaljakan järvien,
lampien, virtavesien ja pienvesien lajisto on tässä arvioinnissa luettu kuuluvaksi tunturipaljakoihin (luku 3.7.6).
Vesielinympäristöjen
lajiston uhanalaisuus
Uhanalaisista lajeista 156 (5,9 %) on ensisijaisesti vesilajeja (taulukko 9). Vesilajien osuus kaikista arvioiduista
lajeista on 9,6 %, uhanalaisia arvioiduista vesilajeista on
7,2 %. Punaisen listan lajeista ensisijaisesti vesielinympäristöjen lajeja on 456 eli 6,8 % (taulukko 4). Näistä 15
Taulukko 9. Ensisijaisesti vesissä elävien Punaisen listan lajien
määrä luokittain ja elinympäristöittäin.
on arvioitu Suomesta hävinneiksi (4,8 % kaikista hävinneistä lajeista).
Uhanalaisista lajeista 19 elää ensisijaisesti Itämeressä (12,2 % vesien uhanalaisista lajeista ja 0,7 % kaikista
uhanalaisista lajeista). Itämeri on 83 ensisijaisesti vesissä
elävän Punaisen listan lajin elinympäristö (18,2 % Punaisen listan vesilajeista ja 1,2 % kaikista Punaisen listan
lajeista) (taulukko 9). Näistä pääosa on leviä, kaloja ja
lintuja. Suurin osa Itämeren Punaisen listan lajeista elää
kallio- ja lohkarepohjilla.
Ensisijaisesti sisävesien lajeja uhanalaisista lajeista on
136 lajia (87,2 % vesien uhanalaisista ja 5,1 % kaikista
uhanalaisista lajeista). Ensisijaisesti vesissä elävistä Punaisen listan lajeista sisävesien lajeja on 362 lajia (79,4 %,
Ensisijaisesti vesissä eläviä Punaisen listan lajeja on
kaikkiaan 22 eliöryhmässä (taulukko 10). Lisäksi kahdessa muussa eliöryhmässä on Punaisen listan lajeja,
joille vedet on toissijainen elinympäristö. Joissakin lajiryhmissä kaikki lajit ovat ainakin jossakin elämänkierron vaiheessa riippuvaisia vesistä, kuten levät,
sammakkoeläimet, kalat, sääsket, päivänkorennot, sudenkorennot, koskikorennot ja vesiperhoset. Punaisen
listan jäkälistä, sienistä ja perhosista vain muutama laji
on vesielinympäristöistä riippuvaisia. Monelle linnulle,
sammalelle ja putkilokasville vesielinympäristöt ovat
kuitenkin toissijainen elinympäristö. Lajimääräisesti
suurimpia eliöryhmiä ovat kaksisiipiset, levät, kovakuoriaiset, sammalet, kalat, linnut ja vesiperhoset, joihin
yhteensä kuuluu noin kaksi kolmasosaa vesissä elävistä
Punaisen listan lajeista.
Itämerenhauru (Fucus radicans) ja rakkohauru (F. vesiculosus)
kasvavat usein yhdessä Itämeren kalliopohjilla. Ruskeiden levien uhanalaisuus arvioitiin nyt ensimmäisen kerran, ja molemmat lajit arvioitiin nyt silmälläpidettäviksi (NT). Kuva: Ulrika
Puhdas, hapekas vesi on elintärkeää monelle virtavedessä
elävälle lajille, kuten tässä joessa elävälle jokihelmisimpukalle
(Margaritifera margaritifera). Laji on arvioitu erittäin uhanalaiseksi (EN). Kuva: Ulla-Maija Liukko

vesielinympäristöissä
Vesielinympäristöjen lajien merkittävin uhanalaisuuden
syy ja uhkatekijä on vesirakentaminen (kuvat 23 ja 24).
Se on myös tavallisin silmälläpidettävien lajien taantumisen syy ja uhkatekijä (kuvat 25 ja 26) sekä viiden
vesilajin ensisijainen häviämisen syy (kuva 27). Vesirakentamisella käsitetään vesiympäristön suoran kaivamisen, patoamisen ja rantojen pengerryksen lisäksi myös
järvien lasku- ja valuma-alueilla tapahtuvat voimakkaat
maankäytölliset muutokset, jotka vaikuttavat vesistöjen
hydrologiaan. Mittakaavaltaan nämä toimet voivat olla
hyvin erisuuruisia vaihdellen voimalaitoksista ja padoista pieniin lähteikköjen vedenottamoihin. Paikallisesti
pienialaiset lähteikköjen, purojen ja jokien perkaukset
ovat hyvin yleisiä etenkin maan eteläosissa, eikä kokonaan luonnontilaisia pieniäkään valuma-alueita enää
juuri ole jäljellä. Vesielinympäristöt muuttuvat rakentamisen seurauksena useimmiten suuresti heikentäen
vaateliaan lajiston elinolosuhteita tai tuhoten lajien populaatiot kokonaan.
Kemialliset haittavaikutukset ovat toiseksi merkittävin vesieliöiden uhanalaisuuden syy ja uhkatekijä, mutta yhtenä uhkatekijänä ne ovat lähes yhtä yleisiä kuin
vesirakentaminen (kuvat 23 ja 24). Kemiallisista haittavaikutuksista merkittävimpiä ovat vesiä rehevöittävä
ravinnekuormitus sekä erilaiset saasteet. Silmälläpidettävien vesilajien yhtenä uhkatekijänä kemialliset haittavaikutukset on jopa vesirakentamista merkittävämpi
(kuva 26). Kemialliset haittavaikutukset on vakoliejukärsäkkään (Bagous brevis) häviämisen syy, yhtenä häviämisen osatekijänä se on viidellä lajilla (kuva 27).
Ojitus ja turpeenotto ovat kolmanneksi merkittävin
vesielinympäristöjen lajien uhanalaisuuden syy, mutta yhtenä syynä lähes yhtä merkittävä kuin kemialliset haittavaikutukset. Ojitus ja turpeenotto vaikuttavat
etenkin pienvesien lajeihin, joita on lähes puolet silmälläpidettäviksi arvioiduista vesilajeista.

Viherukonkorento (Aeshna viridis) on rehevillä järvillä ja lammilla elävä vaarantunut (VU) sudenkorento, jonka toukat tarvitsevat elinympäristökseen laajoja sahalehtikasvustoja (Stratiotes
aloides). Lajia uhkaavatkin vesirakentamisen lisäksi vesien rehevöityminen sekä sahalehden kilpailijan karvalehden (Ceratophyllum demersum) runsastuminen. Kuva: Sami Karjalainen
Satunnaistekijät ovat vesieliöiden uhanalaisuuden
syynä neljänneksi tärkeimpiä, mutta uhkana kolmanneksi tärkein. Uhanalaisuuden syynä ja uhkatekijänä
ne ovat etenkin lajeille, joista tunnetaan vain aivan yksittäisiä pieniä, satunnaisten ilmiöiden vuoksi herkästi
tuhoutuvia esiintymiä. Tällaisia saattavat olla esimerkiksi vedenpinnan korkeuteen voimakkaasti vaikuttavat
poikkeuksellisen kuivat vuodet.
Kalojen, vesilintujen ja nisäkkäiden tahallinen tai
tahaton pyynti ja metsästys ovat kahdeksan vesilajin
ensisijainen uhanalaisuuden ja kolmen lajin silmälläpidettäväksi luokittelun syy. Ensisijaisena uhkatekijänä ne
ovat kahdelletoista uhanalaiselle lajille.
Ilmastonmuutos arvioitiin huomattavan monen silmälläpidettävän vesilajin yhdeksi taantumisen syyksi
tai uhkatekijäksi. Yhtenä syynä ja yhtenä uhkatekijänä se
on niillä kolmanneksi tärkein. Ilmaston lämpeneminen
vaarantaa erityisesti kylmissä ja viileissä vesissä elävien
lajien, kuten monien lohikalojen ja pohjoisten vesihyönteisten säilymisen.
Muut vesielinympäristöjen lajien uhanalaisuuden tai
silmälläpidettävien lajien taantumisen syyt kohdistuvat
yleensä vain yksittäisiin tai muutamiin lajeihin. Vieraslajien vaikutukset, metsien uudistamis- ja hoitotoimet,
umpeenkasvu, rakentaminen ja kilpailu on kuitenkin
mainittu yhtenä syynä ja uhkatekijänä selvästi useammin kuin ensisijaisena. Vesielinympäristöjen uhanalaisista lajeista kuuden uhanalaisuuden syy ja kahden uhkatekijä ei ole tiedossa. Silmälläpidettävillä vesilajeilla
tuntemattomat tekijät ovat ensisijaisena taantumisen
syynä toiseksi merkittävin. Vesielinympäristöjen 15 hävinneestä lajista kuuden häviämisen syy on tuntematon.
Sisävesissä, 67°00’ leveyspiirin pohjoispuolella elävät järvitaimenet (Salmo trutta) on luokiteltu erittäin uhanalaisiksi (EN).
Alueen rasvaevällisten luonnontaimenten pyyntimitta on 50 cm,
istutetuilta kaloilta rasvaevä on leikattu. Kuva: Ari Savikko
Rantoihin kuuluvat pääsääntöisesti veden ja kuivan
maan yhtymäkohdassa olevat elinympäristöt sekä Itämeren että sisävesien rannoilla. Rannan kasvillisuuteen ja
muuhun eliöstöön vaikuttavat vedenpinnan korkeuden
vaihtelut, virtavesien rannoilla myös veden virtaama,
rannan profiilin jyrkkyys ja etenkin maaperä. Rannan
avoimuus, alttius tuulelle sekä aaltojen ja jäiden liikkeille
samoin kuin kuivalla maalla olevat elinympäristöt ja
niiden tuoma suoja muovaavat rantojen eliöyhteisöjä.
Tuoreessa luontotyyppien uhanalaisuusarvioinnissa
Itämeren rannat käsiteltiin omana rannikon kokonaisuutena ja sisävesien rannat osana sisävesien luontotyyppien arviointia. Itämeren rannikon luontotyyppejä ja
luontotyyppiyhdistelmiä arvioitiin kaikkiaan 45 (Reinikainen ym. 2018). Rannikkoluontotyypeistä arvioitiin
uhanalaisiksi (CR−VU) yli puolet, silmälläpidettäviksi
(NT) 15 % ja säilyviksi (LC) noin neljäsosa. Kaikki Itämeren hiekkarantojen ja dyynien luontotyypit arvioitiin
Itämeren hietikkorannoilta arvioidaan hävinneen neljä lajia ja
yhdeksän arvioidaan muuttuneen uhanalaisemmaksi vuoden
2010 jälkeen. Esimerkiksi aiemmin vaarantunut (VU) merihaprajuola (Elytrigia juncea subsp. boreoatlantica) on nyt erittäin
uhanalainen (EN). Muut taantuneet lajit ovat hyönteisiä. Runsastuneita lajeja on vain neljä. Kuva: Terhi Ryttäri
uhanalaisiksi. Suuri osa rannikon luontotyypeistä on
kehityssuunnaltaan heikkeneviä.
Sisävesien rantaluontotyyppien arvioinnissa mukana
olleista 17 rantaluontotyypistä ainoastaan järvien hiekka- ja hietarannat arvioitiin koko maassa uhanalaiseksi
(vaarantunut, VU). Yli puolet sisämaan rantaluontotyypeistä arvioitiin puutteellisesti tunnetuiksi (DD) ja loput
säilyviksi (LC) (Lammi ym. 2018).
Tässä lajien uhanalaisuuden arvioinnissa täsmennettiin rantojen elinympäristöluokitusta (luku 7, liite 4).
Esimerkiksi luhtarannat erotettiin omaksi elinympäristöluokakseen niittyrannoista. Uusina luokkina otettiin
käyttöön monille lajeille tärkeät rantapensaikot ja ruovikot. Itämeren ja sisävesien rantakallioihin sitoutuneet
lajit luokiteltiin nyt kalliolajeiksi, mikäli niiden esiintymisen kannalta kallio on rantaa tärkeämpi esimerkiksi
kasvualustana (ks. kalliot, luku 3.7.5). Ranta- ja tulvametsiä käytettiin niissä elävien metsälajien elinympäristönä
vain, jos lajien esiintyminen on sidoksissa rantaan, tulva- tai luhtavaikutukseen (ks. metsät, luku 3.7.1). Tunturialueen järvien, lampien ja virtavesien rannoilla elävä
lajisto on tässä arvioinnissa mukana tunturipaljakoissa
(ks. tunturipaljakat, luku 3.7.6). Lajien kannalta tärkeät
merenrantaniityt on käsitelty perinneympäristöjen ja
Taulukko 12. Rannoilla ensisijaisesti ja toissijaisesti elävien
Punaisen listan lajien määrä luokittain ja eliöryhmittäin.
Ensisijaisesti sisävesien rannoilla eläviä uhanalaisia lajeja on lähes sata. Erityisesti rantaniityillä niistä esiintyy noin neljännes.
Rantalajiston uhanalaisuus
Uhanalaisia rantalajeja on 283 (10,6 % uhanalaisista lajeista) (taulukko 11). Rantalajien osuus kaikista arvioiduista lajeista on 9,2 % ja niistä uhanalaisia on 13,7 %
(kuva 12). Uhanalaisista rantalajeista yli puolet (182 lajia,
64 %) on Itämeren rantojen lajeja (6,8 % kaikista uhanalaisista lajeista) ja kolmannes (94 lajia, 33,2 %) sisävesien rantojen lajeja (3,5 % uhanalaisista). Punaisen listan lajeista
608 elää rannoilla (9,1 %). Itämeren rannoilla elää 334
Punaisen listan lajia (55 % Punaisen listan rantalajeista
ja 5 % kaikista Punaisen listan lajeista) ja sisävesien rannoilla 223 lajia (36,7 % ja 3,3 %). Hävinneiksi on katsottu
35 rantojen lajia, mikä on 11,2 % kaikista hävinneistä
lajeista. Tarkemmin erittelemättömät rannat on merkitty
seitsemän uhanalaisen lajin ja 51 Punaisen listan lajin
elinympäristöksi.
Eniten sekä uhanalaisia (96) että Punaisen listan lajeja
(160) on Itämeren hiekka- ja dyynirannoilla. Edellisessä arvioinnissa (Rassi ym. 2010) Itämeren ja sisävesien
niitty- ja luhtarantojen lajit olivat yhdessä. Näistä niit-
Kuva 29. Ensisijaisesti rannoilla elävien uhanalaisten (CR–VU) lajien
uhkatekijät niiden yleisyyden mukaan järjestettynä. Kunkin pylvään
päässä on niiden lajien lukumäärä ja prosenttiosuus, joiden uhkana
kyseinen tekijä vaikuttaa. Omina pylväinään esitetään ensisijainen
tekijä ja yksi kaikista lajiin vaikuttavista tekijöistä. 
tyrannat (Itämerellä 43 lajia ja sisävesillä 26 lajia) ovat
luhtarantoja selvästi merkittävämpiä uhanalaisten rantalajien elinympäristöinä. Nämä ovat tärkeimpiä myös
kaikkien Punaisen listan rantalajien elinympäristöinä.
Muiden rantaympäristöjen lajimäärät ovat pienempiä
(taulukko 11).
Ensisijaisesti rannoilla elävät Punaisen listan lajit kuuluvat 17 eri eliöryhmään (taulukko 12). Lisäksi
rannat ovat neljän muun eliöryhmän lajien toissijainen
elinympäristö. Lajimäärältään suurimmat ryhmät ovat
kovakuoriaiset, perhoset, kaksisiipiset, nivelkärsäiset ja
putkilokasvit. Niihin kuuluu yhteensä kaksi kolmasosaa
kaikista rantojen Punaisen listan lajeista ja yli puolet
uhanalaisista lajeista. Yli puolet rantojen hävinneiksi
arvioiduista lajeista on kovakuoriaisia. Puutteellisesti
tunnetuista rantalajeista 39 % on kaksisiipisiä. Lähes
puolet uhanalaisista hämähäkkieläimistä elää rannoilla.
Suhteellisesti paljon uhanalaisia rantalajeja on myös nivelkärsäisissä (20,3 % ryhmän uhanalaisista lajeista), kovakuoriaisissa (19,8 %) ja putkilokasveissa (18,4 %). Ainoa
uhanalainen tuhatjalkainen, äärimmäisen uhanalaiseksi
arvioitu viherjuoksiainen (Geophilus carpophagus, CR) on
Itämeren rantalaji.
Rannat ovat tärkeitä toissijaisina elinympäristöinä
perhosille, sammalille ja linnuille. Yhtenä elinympäristönä rannat on mainittu kaikkiaan 875 Punaisen listan lajilla. Yhtenä elinympäristönä rannat ovat tärkeitä
erityisesti perhosille, kovakuoriaisille, kaksisiipisille ja
putkilokasveille.
Uhanalaisuuden syyt ja
uhkatekijät rannoilla
Avoimien alueiden sulkeutuminen eli umpeenkasvu
on uhanalaisille rantalajeille selvästi merkittävin sekä
ensisijaisena uhanalaisuuden syynä että uhkatekijänä
(kuvat 28 ja 29). Se on tärkein myös silmälläpidettävien
lajien heikon tilanteen syynä (kuva 30) ja uhkatekijänä
(kuva 31). Kasvillisuuden sulkeutuminen on arvioitu 11
hävinneen lajin ensisijaiseksi ja 14 lajin yhdeksi häviämisen syyksi (kuva 32). Avointen alueiden sulkeutumiseen
vaikuttavat monet tekijät, kuten vesien rehevöityminen
ja rantojen perinteisen käytön, kuten niiton ja laidunnuksen väheneminen. Avoimien alueiden sulkeutuminen
uhkaa pahiten niitty- ja hiekkarantojen lajeja. Itämeren
rehevöitymisen myötä etenkin Suomenlahden rannoille kertyy rehevöittävää levä- ja ruokomassaa. Sekä Itämeren että sisämaan rannoilla järviruoko valtaa alaa
matalakasvuisilta rantaniityiltä ja rantalaidunnuksen
loppuminen on johtanut kasvillisuuden tihenemiseen
Hirvenjuuripussikoin (Coleophora inulae) elinympäristöjä ovat
tuoreet merenrantaniityt, tievarret ja niiden matalien ojien
reunat. Äärimmäisen uhanalainen (CR) laji elää toukkana
rantahirvenjuuren (Inula salicina) lehdillä. Hirvenjuuripussikoita
uhkaa etenkin avoimien alueiden sulkeutuminen. Kuva: Kari

Kuva 30. Ensisijaisesti rannoilla elävien silmälläpidettävien (NT) lajien taantumisen tai heikon tilanteen syyt niiden yleisyyden mukaan
järjestettynä. Kunkin pylvään päässä on niiden lajien lukumäärä ja
prosenttiosuus, joiden taantumiseen kyseinen syy on vaikuttanut.
Omina pylväinään esitetään ensisijainen syy ja yksi kaikista lajiin
vaikuttaneista syistä. 
Kuva 31. Ensisijaisesti rannoilla elävien silmälläpidettävien
(NT) lajien uhkatekijät niiden yleisyyden mukaan järjestettynä.
Kunkin pylvään päässä on niiden lajien lukumäärä ja prosenttiosuus, joiden uhkana kyseinen tekijä vaikuttaa. Omina
pylväinään esitetään ensisijainen tekijä ja yksi kaikista lajiin
vaikuttavista tekijöistä. 
Viherjuoksiaisen (Geophilus carpophagus) ainoa tunnettu
elinpaikka Suomessa on pieni rantakaistale Paraisten Taipaleenrannalla. Lajin luultiin jo hävinneen Suomesta, kunnes
se vuonna 2015 löytyi jälleen vanhalta esiintymispaikaltaan.
Huolena on, että esiintymispaikka tuhoutuu rakentamisen,
tallaamisen tai teollisuusjätteiden alle peittymisen takia. Laji
arvioitiin äärimmäisen uhanalaiseksi (CR). Kuva: Varpu Vahtera
ja pensoittumiseen. Monet rantaniittyjen kasveista ja
selkärangattomista eläimistä vaativat matalaa, harvaa
kasvillisuutta, jossa on paljaan maan laikkuja. Itämeren rantaniittyjen suolamaalaikut ovat käyneet vähiin
ja niihin erikoistunut lajisto on voimakkaasti taantunut.
Yhtenä tärkeimmistä uhanalaistumiseen vaikuttavista syistä ja uhkista sekä uhanalaisille että silmälläpidettäville lajeille on mainittu avointen alueiden sulkeutumisen lisäksi vesirakentaminen ja muu rakentaminen,
kemialliset haittavaikutukset ja kulutus (kuvat 28–31).
Rakentaminen ja kuluminen ovat usein yhteydessä
toisiinsa. Rannikon rantalajiston kannalta merkittävin
kemiallinen uhkatekijä ovat öljyvahingot, joiden riski
kasvaa jatkuvasti laivaliikenteen ja öljykuljetusten lisääntyessä Itämerellä. Rehevöityminen uhkaa varsinkin
hiekkarantojen lajeja.
Vieraslajien aiheuttama uhka on mainittu ensisijaisena uhkatekijänä vain silmälläpidettäväksi luokitellulle
isokrassille (Lepidium latifolium), yhtenä uhkatekijänä se
on 29 uhanalaiselle ja 10 silmälläpidettävälle rantalajille.
Ilmastonmuutos on ensisijainen uhkatekijä kuudelle
pohjoiselle rantalajille, joista neljä on uhanalaisia ja kaksi
silmälläpidettäviä. Yhtenä uhkatekijänä sen merkitys on
kuitenkin kasvava, koska ilmaston lämmetessä esimerkiksi jääeroosion vaikutus rantoja avoimena pitävänä
voimana vähenee. Äärevät sääilmiöt, kuten kuivuus,
kuumuus, jääeroosion muutokset ja lumipeitteen oheneminen muuttavat rantojen lajiston elinolosuhteita.
Satunnaistekijät ovat ensisijaisena uhanalaisuuden
syynä neljänneksi merkittävimpiä, mutta ensisijaisena
uhkatekijänä ne ovat toiseksi tärkeimpiä. Niiden merkitys on suuri myös yhtenä silmälläpidettävien lajien uhkatekijänä. Satunnaistekijät vaikuttavat eniten lajeihin,
joiden esiintymät ovat hyvin suppeita tai populaatiot
pieniä. Pienten metapopulaatioiden sukupuuttoriski
saattaa oleellisesti lisääntyä äärevien sääilmiöiden voimistuessa (Kahilainen ym. 2018).
Ensisijainen uhanalaisuuden syy on tuntematon 29
lajilla ja uhkatekijä 10 lajilla. Silmälläpidettävien lajien
tilanteeseen vaikuttavat tekijät tunnetaan vielä puutteellisemmin, ensisijainen luokitteluun johtanut tekijä on
tuntematon 46 lajilla ja uhkatekijä 21 lajilla. Häviämisen
syy on tuntematon 10 hävinneeksi luokitellulla rantojen
lajilla.
Kuva 32. Ensisijaisesti rannoilla eläneiden hävinneiden (RE)
lajien häviämisen syyt niiden yleisyyden mukaan järjestettynä.
Kunkin pylvään päässä on niiden lajien lukumäärä ja prosenttiosuus, joiden häviämiseen kyseinen syy on vaikuttanut. Omina
pylväinään esitetään ensisijainen syy ja yksi kaikista lajiin
vaikuttaneista syistä. .
Kangaskäärme (Coronella austriaca) esiintyy Suomessa ainoastaan Ahvenanmaalla, kuivissa avoimissa metsissä, kallioilla ja
niityillä. Monet näkevät sen ensi kertaa auton alle jääneenä.
Lajin luokka pysyi vaarantuneena (VU).
Pinta-alallisesti kallioita on vähän, mutta niiden lajistollinen merkitys on huomattava. Suomen maapinta-alasta
noin kaksi prosenttia on kalliopaljastumia (Maanmittauslaitos 2016), kivikoita ja louhikoita on noin puoli prosenttia (Kontula ym. 2018b). Suomen kalliopaljastumat
ovat pääosin karuja tai keskiravinteisia. Ravinteikkaita
kalkkikivi- ja serpentiinikallioita on hyvin vähän, yhteensä alle 1 % kaikista kallioista (Kontula ym. 2018a).
Ravinteisuuden ja happamuusasteen lisäksi kallioiden
kasvillisuuteen vaikuttavat kalliomuodostumien jyrkkyys, valoisuus, kosteus ja suojaisuus. Kallioiden lajisto
on yleensä niukkaa koostuen pääasiassa sammalista ja
jäkälistä sekä joistakin paahdetta sietävistä putkilokasveista ja niillä elävistä hyönteisistä.
Luontotyyppien uhanalaisuuden arvioinnissa luokiteltiin lähes kaikki kalkki- ja serpentiinikalliotyypit
koko maan tasolla uhanalaisiksi, sen sijaan karut ja
keskiravinteiset kallioluontotyypit ovat joko elinvoimaisia tai silmälläpidettäviä. Kaikista koko maan tasolla arvioiduista 44 kallioluontotyypistä arvioitiin koko
maassa neljäsosa uhanalaisiksi (CR–VU), yli neljäsosa
silmälläpidettäviksi (NT) ja lähes puolet säilyviksi (LC).
Etelä-Suomessa uhanalaisten ja silmälläpidettävien kallioluontotyyppien osuus on suurempi kuin pohjoisessa; Etelä-Suomessa kaikki kalkkikallioiden tyypit ovat
uhanalaisia ja Pohjois-Suomessa uhanalaisia ovat kaikki
serpentiinikalliot (Kontula ym. 2018a).
Etelä-Suomen kallioista arviolta noin 10 % ja kivikoista noin 16 % on suojeltuja tai tulossa suojeluun. PohjoisSuomessa kallioiden ja kivikoiden suojelutilanne on
selvästi parempi: noin 60 % kallioista ja yli 70 % kivikoista on suojeltuja. Pinta-alaosuudet eivät kuitenkaan
kata arvokkainta kallioluontoa, koska suojelupäätöksiä
ei ole tehty kallioluonnon turvaamiseksi, vaan muilla
perusteilla. Etenkin kalkki- ja serpentiinikallioiden sekä
käytöstä poistettujen kalkkilouhosten suojelu ja hoito on
riittämätöntä. (Kontula ym. 2018a, Ympäristöministeriö
2017b).
Kalkkikalliot ovat monen vaateliaan lajin elinympäristöjä. Melkein puolet (47 %) arvioiduista kalkkikalliolajeista on uhanalaisia. Kuva: Kimmo Syrjänen
Tässä lajien uhanalaisuuden arvioinnissa käsiteltiin
tunturien kalkkikalliot ja -kivikot sekä serpentiinikalliot
ja -kivikot tunturipaljakoiden yhteydessä (ks. tunturipaljakat, luku 3.7.6, luku 7 ja liite 4). Silloin kun rantakallioiden lajien esiintyminen on tiiviisti sidoksissa kalliopintaan, on lajit käsitelty tässä kallioiden yhteydessä
lisämerkinnällä ”rannalla”. Näitä ovat esimerkiksi monet
pärskevyöhykkeen jäkälät.
Kalliolajiston uhanalaisuus
Uhanalaisia kallioiden ja kivikoiden lajeja on kallioiden
pinta-alaan suhteutettuna paljon; 298 uhanalaista lajia
eli 11,2 % kaikista uhanalaisista lajeista (taulukko 13).
Kalliolajien osuus kaikista arvioiduista lajeista on vain
5,7 %, mutta niistä uhanalaisia on peräti 23,3 % (kuva
12). Kalliot ja kivikot ovat kaikkiaan 693 Punaisen listan
lajin ensisijainen elinympäristö (10,4 % kaikista Punaisen listan lajeista). Yhtenä elinympäristönä ne ovat 926
Punaisen listan lajille (taulukko 14). Lähes puolet Punaisen listan ja reilusti yli puolet uhanalaisista kalliolajeista
on kalkkikallioiden ja louhosten lajeja. Vain muutamille
kalkkikallioiden lajeille on annettu lisämääreet ”paahteinen” tai ”varjoinen”. Serpentiinikalliot ja -maa on mainittu ensisijaiseksi elinympäristöksi 10 uhanalaiselle ja
15:lle Punaisen listan lajille. Karuilla ja keskiravinteisilla
kallioilla elää 22 % uhanalaisista ja 42 % Punaisen listan kalliolajeista. Tarkemmin määrittelemättömät kallioympäristöt ovat 19 uhanalaisen ja 72 Punaisen listan
kalliolajin elinympäristöä. Kallio- ja kivikkoelinympäristöistä on hävinnyt 15 lajia (4,8 % kaikista hävinneistä). Poikkeuksellisen paljon kallioilla on äärimmäisen
uhanalaisia (CR) lajeja, lähes viidennes (19,6 %) kaikista
tähän luokkaan arvioiduista lajeista. Niistä huomattava
osa on hyvin harvinaisia jäkäliä.
Kuva 33. Kallioilla elävien uhanalaisten (CR–VU) lajien uhanalaisuuden syyt niiden yleisyyden mukaan järjestettynä. Kunkin
pylvään päässä on niiden lajien lukumäärä ja prosenttiosuus,
joiden uhanalaisuuteen kyseinen syy on vaikuttanut. Omina
pylväinään esitetään ensisijainen syy ja yksi kaikista lajiin vaikuttaneista syistä. .
Kuva 34. Kallioilla elävien uhanalaisten (CR–VU) lajien uhkatekijät niiden yleisyyden mukaan järjestettynä. Kunkin pylvään
päässä on niiden lajien lukumäärä ja prosenttiosuus, joiden
uhkana kyseinen tekijä vaikuttaa. Omina pylväinään esitetään
ensisijainen tekijä ja yksi kaikista lajiin vaikuttavista tekijöistä.
Ensisijaisesti kallioilla ja kivikoissa eläviä Punaisen
listan lajeja on 12 eliöryhmässä (taulukko 14). Toissijaisena elinympäristönä ne on lisäksi mainittu kolmen muun
eliöryhmän lajeille. Jäkälien osuus ensisijaisista kallioiden
uhanalaisista lajeista on reilusti yli puolet (64,4 %) ja Punaisen listan lajeista yli kaksi kolmasosaa (78,2 %). Lähes
joka kolmas (28,5) kallioiden uhanalaisista lajeista on sammal. Punaisen listan sammalten osuus kallioilla elävistä
Punaisen listan lajeista on 15,2 %. Puolet uhanalaisista
jäkälistä ja lähes puolet uhanalaisista sammalista on joko
kokonaan tai osittain sidoksissa erilaisiin kalliokasvupaikkoihin. Lisäksi kallioelinympäristöissä elää jonkin verran
uhanalaisia putkilokasveja ja Punaisen listan hämähäkkieläimiä. Kallioilla elävät ravintokasvit ovat tärkeitä joillekin Punaisen listan perhosille (taulukko 14), mutta muissa
eliöryhmissä on ainoastaan yksittäisiä kalliolajeja.
Uhanalaisuuden syyt ja uhkatekijät
kallioelinympäristöissä
Kaivannaistoiminta on selvästi merkittävin uhanalaisten
ja silmälläpidettävien kalliolajien taantumisen ja uhanalaisuuden syy (kuvat 33 ja 35). Ensisijaisesti kaivannaistoiminnan vuoksi on uhanalaistunut 37,9 % kallioiden
uhanalaisista lajeista. Ne ovat pääosin kalkkikallioiden
lajeja. Ensisijaisena uhkana kaivannaistoiminta on noin
12 %:lle sekä uhanalaisista että silmälläpidettävistä kalliolajeista (kuvat 34 ja 36). Yhtenä uhkatekijänä kaivannaistoiminta on kuitenkin huomattavasti suuremmalle
joukolle uhanalaisia ja silmälläpidettäviä kalliolajeja.
Lähes kaikki kaivokset ja louhokset ovat avolouhoksia.
Nykyään yleistyneet maanalaiset kaivokset eivät välttämättä vaaranna alueiden lajiston monimuotoisuutta, jos
suunnittelussa on otettu riittävästi huomioon itse louhoskuopan lisäksi kaikki muut vaikutukset, kuten esimerkiksi käsittely- ja säilytysalueet. Kalliolajistoa uhkaavaa
kaivannaistoimintaa ovat muun muassa vuolukiven louhinta, lisääntynyt kalliokiviaineksen otto soraa ja hiekkaa
korvaavana materiaalina sekä kallioiden louhinta esimerkiksi laajojen rakentamishankkeiden yhteydessä.
Rakentaminen on kaikkein merkittävin yhtenä uhkatekijä sekä uhanalaisille että silmälläpidettäville kalliolajeille (kuvat 34 ja 36). Se on myös merkittävin tekijä
yhtenä silmälläpidettävien lajien taantumisen syynä
(kuva 35). Ensisijaisena uhkana se on lähes viidennekselle (18,8 %) uhanalaisista kalliolajeista. Rakentamiseen
kuuluvat niin suuret tie- ja lähiöhankkeet kuin pienet
rantakallioiden rakennushankkeet. Pienialaiset kalkkikalliopaljastumat voivat hävitä vähäisenkin rakennushankkeen myötä kokonaan.
Satunnaistekijät ovat ensisijainen uhanalaisuuden
syy 12,8 %:lle ja tärkein uhkatekijä 16,1 %:lle kallioiden
uhanalaisista lajeista. Useimmiten kyseessä on harvinaisen lajin pienialainen esiintymä, joka saattaa tuhoutua
satunnaisen tekijän seurauksena. Silmälläpidettävien lajien populaatiot eivät useimmiten ole yhtä harvalukuisia
tai pieniä kuin uhanalaisten lajien, minkä vuoksi satunnaistekijät eivät ole yhtä merkittäviä niiden luokittelun
syinä tai uhkatekijöinä.
Lähiympäristössä tapahtuvat muutokset voivat muuttaa lajien elinolosuhteet epäsuotuisiksi, vaikka itse kallioon ei kajottaisikaan. Etenkin varjojyrkänteiden edustojen avohakkuut uhkaavat jyrkänteillä eläviä, tietynlaisiin kosteus- ja valo-olosuhteisiin sopeutuneita lajeja.
Metsien uudistamis- ja hoitotoimet ovatkin 83 (27,9 %)
kallioilla elävän uhanalaisen lajin yhtenä uhanalaisuuden syynä ja yhtenä uhkatekijänä ne ovat 88 (29,5 %)
uhanalaisella kalliolajilla. Yhtä tärkeänä tekijänä metsi-
Kuva 35. Kallioilla elävien silmälläpidettävien (NT) lajien taantumisen tai heikon tilanteen syyt niiden yleisyyden mukaan järjestettynä. Kunkin pylvään päässä on niiden lajien lukumäärä ja
prosenttiosuus, joiden taantumiseen kyseinen syy on vaikuttanut. Omina pylväinään esitetään ensisijainen syy ja yksi kaikista
lajiin vaikuttaneista syistä. .
Kuva 37. Kallioilta hävinneiden (RE) lajien häviämisen syyt
niiden yleisyyden mukaan järjestettynä. Kunkin pylvään päässä
on niiden lajien lukumäärä ja prosenttiosuus, joiden häviämiseen kyseinen syy on vaikuttanut. Omina pylväinään esitetään
ensisijainen syy ja yksi kaikista lajiin vaikuttaneista syistä.
en uudistamis- ja hoitotoimet ovat myös yhtenä silmälläpidettävien lajien taantumisen syynä tai uhkatekijänä.
Kemialliset haittavaikutukset ovat kolmanneksi tärkein
yhtenä uhanalaisten lajien uhanalaistumisen syynä tai
uhkatekijänä. Ne ovat myös toiseksi tärkein silmälläpidettävien lajien yhtenä taantumisen syynä ja uhkatekijänä.
Kalliopinnoilla kasvavat, hitaasti kasvavat ja juurettomat
sammalet ja jäkälät ovat suoraan alttiita ilmansaasteille.
Tällaisissa lajeissa haitallisten ympäristömuutosten vaikutukset näkyvät viiveellä ja vaikuttavat hyvin pitkään.
Ilmastonmuutos on ensisijainen uhkatekijä kuudelle
kallioiden uhanalaiselle ja kahdeksalle silmälläpidettävälle lajille. Yhtenä uhkatekijänä se on kuitenkin selvästi
useammalle lajille. Sammalet ja jäkälät ovat pitkäikäisiä,
minkä vuoksi ilmastonmuutoksen vaikutukset näkyvät
hitaasti lajien populaatioissa.
Muita merkittäviä tekijöitä kalliolajiston yhtenä uhanalaisuuden syynä tai uhkatekijänä ovat avoimien alueiden sulkeutuminen ja kulutus. Silmälläpidettävien lajien
yhdeksi uhkatekijäksi on nousemassa myös vieraslajien
vaikutus. Joka kymmenennen uhanalaisen kalliolajin
uhanalaistumisen syytä ei tunneta. Hävinneiden kalliolajien häviämisen syy ei useimmiten ole tiedossa (kuva
37). Yhtenä häviämisen syynä merkittävimpiä ovat rakentaminen, metsätaloustoimet, kaivannaistoiminta tai
kemialliset haittavaikutukset.
Rinnevarpuhämähäkki (Brommella falcigera) on hyvin pienikokoinen hämähäkki, joka Suomessa elää lämpimillä kalliorinteillä. Suomesta tunnetaan vain kaksi lajin esiintymispaikkaa,
jotka sijaitsevat suojelualueilla. Kyseisiin paikkoihin ei kohdistu
uhkia, joten laji arviointiin silmälläpidettäväksi (NT). Laji on
harvinainen koko tunnetulla esiintymisalueellaan Euroopassa.
Tunturipaljakat
Tunturipaljakoihin luetaan kuuluviksi tuntureiden
puurajan yläpuoliset alueet. Suomen Lapissa paljakan ja tunturikoivuvyöhykkeen raja sijaitsee alueesta
riippuen 200–500 metrin korkeudella merenpinnasta (Norokorpi ym. 2008). Alimmillaan raja on Inarin
koillisosassa ja korkeimmillaan Käsivarressa. Eteläisillä tuntureilla ei esiinny aitoa tunturipaljakkaa,
vaan ne ovat vaaroja, joilla metsänraja on alentunut
etenkin tykkymuodostuksen vuoksi (Norokorpi &
Kärkkäinen 1985, Pääkkö ym. 2018). Tunturialue kattaa noin 1,7 miljoonaa hehtaaria (Pääkkö ym. 2018).
Sen pinta-alan on ennustettu pienenevän voimakkaasti puurajan noustessa ilmaston lämpenemisen
myötä (Norokorpi ym. 2008). Toisaalta ilmaston lämpeneminen lisää hyönteistuhoja, joiden seurauksena
erityisesti ravinneköyhät tunturikoivikot muuttuvat
nopeasti metsälauhavaltaisiksi niin kutsutuiksi sekundaaripaljakoiksi (Turunen ym. 2018).
Luontotyyppien uhanalaisuuden arvioinnissa mukana olleista 56 tunturien luontotyypistä arvioitiin
uhanalaisiksi (VU–CR) yli kolmasosa. Uhanalaisia
ovat kaikki lumenviipymät ja lumenpysymät, routanummet sekä pääosa tunturikoivikoista ja osa tunturikankaista. Silmälläpidettäviksi (NT) arvioitiin
neljäsosa luontotyypeistä ja säilyviksi yli kolmasosa.
Säilyvien (LC) luontotyyppien pinta-ala on vain 6 %
tunturiluontotyyppien kokonaisalasta. (Pääkkö ym.
2018).
Tässä lajien uhanalaisuuden arvioinnissa tunturipaljakoiden elinympäristöluokkia täydennettiin merkittävästi edellisestä arvioinnista (luku 7, liite 4). Paljakalla sijaitsevat kalliot ja kivikot jaettiin nyt neljään
Tunturipaljakalla on paljon vaikeapääsyisiä pikkujärviä ja lampia, joiden lajistoa ei tunneta kovinkaan hyvin. Kuvan lammesta on 2000-luvulla löytynyt vaarantuneeksi (VU) luokiteltu
äyriäinen, pohjanlehtijalkainen (Branchinecta paludosa). Kuva:
alaryhmään. Aiemmin kalkkikalliot ja paljas kalkkimaa sisällytettiin kallioelinympäristöihin, mutta
nyt kaikki paljakan kalliot ovat mukana tunturipaljakoissa. Osittain tämän vuoksi ensisijaisesti paljakkaalueella elävien Punaisen listan lajien määrä on nyt
aiempaa selvästi suurempi. Lumenpysymät ja -viipymät erotettiin nyt omaksi elinympäristöluokaksi.
Uutena luokkana otettiin mukaan myös tunturikankaiden pensaikot. Edellisessä arvioinnissa mukana
olleet tunturipaljakoiden kosteikot jaettiin nyt viiteen
elinympäristöluokkaan: suot, lähteiköt ja tihkupinnat,
järvet ja lammet, virtavedet sekä lampareet ja allikot.
Myös järvien ja lampien sekä virtavesien rannat luettiin nyt tunturipaljakoihin.
Tunturipaljakkalajiston uhanalaisuus
Tunturipaljakoilla elää 309 uhanalaista lajia (11,6 %
kaikista uhanalaisista lajeista) (taulukko 15). Paljakkalajeja on vain 3,6 % kaikista arvioiduista, mutta
niistä uhanalaisia on peräti 37,9 % (kuva 12). Tunturipaljakat ovat 549 Punaisen listan lajin ensisijainen
elinympäristö (8,2 % kaikista Punaisen listan lajeista).
Neljä lajia on arvioitu hävinneiksi (1,3 % kaikista hävinneistä lajeista). Paljakoilla on suhteellisesti eniten
äärimmäisen uhanalaisten (CR) luokkaan kuuluvia,
meillä hyvin harvinaisia korkeiden tunturien lajeja
(14,1 % kaikista tähän luokkaan arvioiduista lajeista).
Uhanalaisille ja muille Punaisen listan lajeille tärkeimmät ensisijaiset paljakkaelinympäristöt ovat tunTaulukko 16. Tunturipaljakalla ensisijaisesti ja toissijaisesti
elävien Punaisen listan lajien määrä luokittain ja eliöryhmittäin.
turipaljakan kalkkikalliot ja -kivikot, joilla elää 33,3 %
uhanalaisista ja 21,9 % Punaisen listan paljakkalajeista (taulukko 15). Toiseksi tärkein paljakan lajien ensisijainen elinympäristö on tunturikankaat, joilla elää
noin viidennes sekä uhanalaisista että muista Punaisen listan paljakkalajeista. Lumenviipymät ovat pienialaisuudestaan huolimatta 18 uhanalaisen ja peräti
38 Punaisen listan lajin ensisijainen elinympäristö.
Paljakoilla erilaiset vedet ovat ensisijainen elinympäristö 13 uhanalaiselle lajille, tunturiniityt yhdeksälle
lajille, kahdeksalle lajille suot ja yhdelle lajille pensaikot. Tarkemmin erittelemättömät tunturipaljakat ovat
ensisijainen elinympäristö 14 uhanalaiselle ja 53:lle
Punaisen listan lajille.
Tunturipaljakalla eläviä Punaisen listan lajeja on
15 arvioidussa eliöryhmässä (taulukko 16). Uhanalaisista sammalista kolmannes (34,0 %) ja kaikista
Punaisen listan sammalista lähes kolmannes (30,1 %)
elää ensisijaisesti tunturipaljakalla. Uhanalaisista jäkälistä 19,7 % ja Punaisen listan jäkälistä 14,8 % on
ensisijaisesti paljakoiden lajeja. Myös uhanalaisissa
putkilokasveissa (16,0 %) ja linnuissa (14,0 %) ensisijaisten tunturipaljakan lajien osuus on korkea. Muissa
lajiryhmissä uhanalaisten ja Punaisen listan lajien
lukumäärät ja osuudet ovat selvästi pienempiä. Kaksi kolmesta uhanalaisesta ja kaksi viidestä Punaisen
listan äyriäisestä on ensisijaisia paljakkalajeja. Yhtenä
elinympäristönä paljakat ovat tärkeimpiä Punaisen
listan sammalille (43,6 % kaikista Punaisen listan
Keräkurmitsa (Eudromias morinellus) on taantunut suojelualueilla tehtyjen linjalaskentojen perusteella, ja laji on luokiteltu
vaarantuneeksi (VU). Tunturipaljakan lajina sitä uhkaa ilmastonmuutos. Kuvaaja: Aki Aintila

Kuva 38. Ensisijaisesti tunturipaljakalla elävien uhanalaisten
(CR–VU) lajien uhanalaisuuden syyt niiden yleisyyden mukaan
järjestettynä. Kunkin pylvään päässä on niiden lajien lukumäärä ja
prosenttiosuus, joiden uhanalaisuuteen kyseinen syy on vaikuttanut. Omina pylväinään esitetään ensisijainen syy ja yksi kaikista
lajiin vaikuttaneista syistä. .
Kuva 39. Ensisijaisesti tunturipaljakalla elävien uhanalaisten
(CR–VU) lajien uhkatekijät niiden yleisyyden mukaan järjestettynä. Kunkin pylvään päässä on niiden lajien lukumäärä ja
prosenttiosuus, joiden uhkana kyseinen tekijä vaikuttaa. Omina pylväinään esitetään ensisijainen tekijä ja yksi kaikista lajiin
vaikuttavista tekijöistä. .

Lumenviipymät ja niistä riippuvaiset lajit ovat vaarassa kadota
ilmaston lämpenemisen myötä. Kuvan erittäin uhanalainen
(EN) jääleinikki (Ranunculus glacialis) on yksi niistä. Kuva:

sammalista elää joko yksistään tai osittain paljakkaympäristöissä), jäkälille (vastaava osuus 22, 6 %),
linnuille (21,5 %) ja putkilokasveille (20,5 %). Paljakoilla elää joko ensisijaisesti tai osittain myös joukko
Punaisen listan perhosia.
Uhanalaisuuden syyt ja
uhkatekijät tunturipaljakalla
Monien pohjoisimmilla alueilla esiintyvien Punaisen
listan lajien populaatiot ovat hyvin pieniä. Lajit esiintyvät useimmiten hyvin rajoittuneella alueella, mikä
lisää populaatioiden riskiä hävitä erilaisten satunnaistekijöiden vaikutuksesta. Satunnaistekijät ovatkin merkittävin uhanalaisuuden syy lähes puolelle
ensisijaisesti tunturipaljakalla elävälle uhanalaiselle
lajille (kuva 38). Ne ovat myös tärkein uhanalaisten
paljakkalajien ensisijainen uhkatekijä ja yhtenä uhkana yli puolelle uhanalaisista paljakkalajeista (kuva
39). Satunnaistekijöiden merkitys silmälläpidettävien
lajien heikon tilanteen syynä (kuva 40) ja uhkana (kuva 41) on selvästi pienempi, sillä silmälläpidettävien
lajien populaatiot ovat yleensä uhanalaisten lajien
populaatioita suurempia ja siten satunnaistekijöiden
merkittävät vaikutukset ovat epätodennäköisempiä.
Kuluminen on uhanalaisten lajien ensisijaisena
uhanalaisuuden syynä ja uhkatekijänä kolmanneksi
yleisin, yhtenä syynä se on toiseksi tärkein (kuvat
38 ja 39). Silmälläpidettävien lajien taantumisen ja
heikon tilanteen syynä ja uhkatekijänä kuluminen on
toiseksi merkittävin (kuvat 40 ja 41). Tunturipaljakalla
kulumista aiheuttaa pääasiassa porojen laidunnus.
Talvilaidunnusta haitallisempaa on kesälaidunnus,
joka muuttaa kasvillisuuden runsaussuhteita eri
kasvillisuuskerroksissa (Kumpula & Turunen 2018).
Laidunnuksen ja ilmastonmuutoksen yhteisvaikutuksen on todettu näkyvän eri luontotyypeillä eri tavoin.
Erityisesti tunturikankailla laidunnuksen on havaittu
estävän pensoittumista, ja se voi siten vähentää ilmastonmuutoksen aiheuttaman umpeenkasvun vaikutuksia. Paikallisesti myös matkailulla on merkittävä
vaikutus maaston kulumiseen ja matkailuun liittyvä
rakentaminen edelleen lisää uhanalaisiin lajeihin
kohdistuvia vaikutuksia. Vaikutukset kohdistuvat
paitsi kasvillisuuteen, myös moniin eläinryhmiin sekä suoraan että välillisesti.
Ilmastonmuutos arvioitiin ensisijaiseksi uhanalaisuuden syyksi 18:lle ja yhdeksi syyksi 49 uhanalaiselle
lajille (kuva 38). Uhanalaisten lajien ensisijaisena uhkatekijänä se on kuitenkin toiseksi tärkein (26,9 %:lle
Paljakkakilpiäistä (Lepidurus arcticus) voidaan pitää elävänä
fossiilina, koska se on pysynyt muuttumattomana 250 miljoonaa vuotta. Lajin luokka on erittäin uhanalaiset (EN). Se elää
makeissa, subarktisissa ja arktisissa vesissä. Uusimpia havaintoja on saatu kalastajilta, laji on löytynyt saaliskalojen vatsoista.

Ensisijainen syy Main cause
Yksi syistä One of the causes
Ensisijainen tekijä Main threat
Yksi tekijöistä One of the threats
Lajimäärä Number of species Lajimäärä Number of species
Kuva 40. Ensisijaisesti tunturipaljakalla elävien silmälläpidettävien
(NT) lajien taantumisen tai heikon tilanteen syyt niiden yleisyyden mukaan järjestettynä. Kunkin pylvään päässä on niiden lajien
lukumäärä ja prosenttiosuus, joiden taantumiseen kyseinen syy
on vaikuttanut. Omina pylväinään esitetään ensisijainen syy ja yksi
kaikista lajiin vaikuttaneista syistä. .
Kuva 41. Ensisijaisesti tunturipaljakalla elävien silmälläpidettävien (NT) lajien uhkatekijät niiden yleisyyden mukaan järjestettynä. Kunkin pylvään päässä on niiden lajien lukumäärä
ja prosenttiosuus, joiden uhkana kyseinen tekijä vaikuttaa.
Omina pylväinään esitetään ensisijainen tekijä ja yksi kaikista
lajiin vaikuttavista tekijöistä. .

Kuva 42. Ensisijaisesti tunturipaljakalla eläneiden hävinneiden
(RE) lajien häviämisen syyt niiden yleisyyden mukaan järjestettynä. Kunkin pylvään päässä on niiden lajien lukumäärä ja prosenttiosuus, joiden häviämiseen kyseinen syy on vaikuttanut. Omina
pylväinään esitetään ensisijainen syy ja yksi kaikista lajiin vaikuttaneista syistä. .
uhanalaisista paljakkalajeista) ja yhtenä uhkana se
on mainittu niistä peräti 80,6 %:lle (kuva 39). Silmälläpidettävien lajien heikon tilanteen ensisijaisena
syynä ilmastonmuutos on neljänneksi tärkein (kuva
40). Se on kuitenkin kaikkein tärkein silmälläpidettävien lajien uhkatekijä, ensisijainen uhka yli puolelle
ja yksi uhkatekijä lähes 80 %:lle silmälläpidettävistä paljakkalajeista (kuva 41). Ilmaston lämmetessä
tunturipaljakan pinta-ala supistuu ja paljakkalajit
joutuvat vetäytymään korkeammalle ja pohjoiseen.
Koska pohjoisen Fennoskandian tunturilajistolla ei
ole mahdollisuuksia siirtyä korkeammalle tai pohjoisemmaksi, voi ilmastonmuutos johtaa useiden
pohjoisten lajien taantumiseen ja jopa häviämiseen
Suomesta. Kaikkein herkimpiä ilmastonmuutoksen
vaikutuksille ovat lumesta ja roudasta riippuvaiset
pienialaiset elinympäristöt, joiden väheneminen on
todettu jo korkeimmillakin tuntureillamme (Turunen
ym. 2018). Ilmaston lämpenemisen on todettu myös
lisäävän pensoittumista ja sammaloitumista ja heikentävän jäkälän kasvua joillakin luontotyypeillä.
Muita paljakkalajien uhanalaistumisen ja taantumisen syitä ovat muun muassa suuret kannanvaihtelut, keräily, avointen alueiden umpeenkasvu sekä
kaivannaistoiminta. Kannanvaihtelut on arvioitu uhkatekijänä merkittävämmäksi kuin uhanalaisuuden
syynä, kun taas kaivannaistoiminta on uhanalaisuuden syynä yleisempi kuin uhkana. Tunturipaljakan
uhanalaisista lajeista noin viidenneksen ensisijaista
uhanalaisuuden syytä ei tunneta, ja neljän lajin ensisijaista uhkaa ei ole pystytty tunnistamaan. Lähes
puolella silmälläpidettävistä paljakkalajeista taantumisen tai heikon tilanteen syytä ei tunneta, 11 silmälläpidettävän lajin ensisijainen uhka ei ole tiedossa.
Kahden paljakoilla elävän perhosen häviämisen
syy on tuntematon: tunturikoisan (Catastia kistrandella) ja hakasyökkösen (Anarta farnhami) (kuva 42).
Pyynti on tunturipeuran (Rangifer tarandus tarandus)
ja kulutus yhden palsasoilla eläneen nivelkärsäisen
(Psammotettix frigidus) ja häviämisen syy.
Kiirunankello (Campanula uniflora) kasvaa tunturien varjoisilla
kalkkipahdoilla. Laji on meillä hyvin harvinainen ja niukka, ja se on
luokiteltu äärimmäisen uhanalaiseksi (CR). Laji on erityisen herkkä ilmaston lämpenemisen vaikutuksille. Kuva: Kimmo Syrjänen
Perinneympäristöt ja muut ihmisen
muuttamat ympäristöt
Tässä käsitellään kaikkia ihmisen luomia tai pitkäaikaisella toiminnallaan muuttamia elinympäristöjä. Perinneympäristöt ovat perinteisen karja- ja niittotalouden
muovaamia, yleensä runsaslajisia elinympäristöjä, joita
on hoidettu pelkästään niittämällä tai laiduntamalla tai
tuomalla karja laiduntamaan heinänkorjuun jälkeen.
Perinneympäristöjä ovat avoimet kedot, nummet ja erilaiset tuoreet ja kosteat niityt sekä hakamaat ja lehdesniityt (Lehtomaa ym. 2018). Useimmat niistä tarvitsevat
säilyäkseen jatkuvaa hoitoa.
Luontotyyppien uhanalaisuuden arvioinnissa oli
mukana 40 perinneympäristöjen luontotyyppiä ja 12
luontotyyppiryhmää. Tarkastelluista 12 luontotyyppiryhmästä 11 arvioitiin koko maassa äärimmäisen
uhanalaiseksi (CR) ja yksi erittäin uhanalaiseksi (EN).
Arvioiduista 40 perinneympäristöjen luontotyypistä 38
arvioitiin koko maassa äärimmäisen uhanalaiseksi ja
kaksi erittäin uhanalaiseksi. Viiden luontotyypin arvioinnin perustaksi ei ollut riittävästi tietoa ja ne arvioitiin
puutteellisesti tunnetuiksi (DD). Yhtään luontotyyppiä
ei arvioitu säilyneiksi (LC), silmälläpidettäviksi (NT) tai
vaarantuneiksi (VU). Useimpien perinneympäristöjen
luontotyyppien kehityssuunta arvioitiin edelleen heikkeneväksi. (Lehtomaa ym. 2018).
Perinneympäristöjen määrä on vähentynyt 1900-luvun
aikana yli 99 % ja laatu on merkittävästi heikentynyt (Raatikainen 2017). Hoidon piirissä on arviolta 30 000 ha, josta
vuonna 2014 oli alle 20 000 laidunhehtaaria valtionmailla
(Raatikainen & Raatikainen 2015, Raatikainen 2018). Valtion
luonnonsuojelualueilla hoidetaan vuosittain 3 500 – 4 000 ha
perinnemaisemia, eniten Lounais-Suomessa (Raatikainen
2017). Laidunnus ei enää ylläpidä perinnebiotooppien ominaispiirteitä niin hyvin kuin aiemmin perinneympäristöjen
perinteisessä käytössä, johon kuului laidunnuksen lisäksi
muita toimenpiteitä (Lehtomaa ym. 2018).
Myös muissa ihmisen muuttamissa elinympäristöissä
on tapahtunut suuria muutoksia, jotka heijastuvat niillä
Ihmisen muokkaamista ympäristöistä puistot, pihamaat ja
puutarhat ovat 160 Punaisen listan lajin ensisijaisia elinympäristöjä. Lajien joukossa on sekä kasveja, sieniä että eläimiä, muun
muassa useita kovakuoriaisia. Kuva: Annika Uddström
elävään lajistoon. Viljelymaat ovat muuttuneet yksipuolisemmiksi viljelykuvioiden suurentuessa ja avo-ojien
kadotessa. Rikkaruohojen torjunta ja lannoitus ovat vaikuttaneet viljelymaiden kasvillisuuteen. Karjatalouden
muutokset ja karjanhoidon väheneminen heijastuvat
laidun- ja viljelymaiden ohella myös maaseudun pihaalueisiin ja muihin ympäristöihin. Viherkesannoilla runsaana elänyt perhoslajisto on viimeaikoina taantunut
kesannoinnin vähennyttyä.
Tienvieret, pienlentokentät ja ratapihat tarjoavat elinympäristöjä monille aiemmin perinneympäristöissä
eläneille lajeille. Nämä alkuperäisiä elinympäristöjä
korvaavat ympäristöt on nimetty uuselinympäristöiksi.
Osalle uuselinympäristöistä on ominaista, että ne ovat

jatkuvasti muuttuvia, joten lajiston kannalta arvokas vaihe voi niissä jäädä varsin lyhyeksi. Ne voivat kuitenkin
toimia leviämisreitteinä erilleen joutuneiden elinympäristölaikkujen välillä. Pienlentokentät ovat hyvä esimerkki pitkään samanlaisina pysyneistä ihmisen luomista
paahdeympäristöistä, joissa elää hyvin monipuolinen ja
erikoistunut lajisto. Puistojen ja pihojen vanhat puut voivat ylläpitää uhanalaisten lahopuulajien kantoja pitkään
alueilla, joissa vanhaa metsää ei enää ole jäljellä. Paahteisia
elinympäristöjä suosivat lajit elivät aikaisemmin metsäpalojen jälkeen avoimina pysyneillä alueilla, kaskikedoilla
tai muilla kuivilla niityillä ja kedoilla. Tienvierien ja muiden avointen alueiden merkitys erityisesti uhanalaisten
hyönteislajien kannalta on nykyisin huomattava.
Perinneympäristöjen ja muiden ihmisen muuttamien
elinympäristöjen luokittelu on esitetty luvussa 7 ja tarkemmin liitteessä 4. Nummet lisättiin kuivien niittyjen ja
ketojen luokkaan ja metsälaitumet hakamaiden ja lehdesniittyjen luokkaan. Ruderaattialueet, tienvieret, pienlentokentät ja ratapenkereet on tässä luettu uuselinympäristöihin. Perinneympäristöihin luettavat meren ja sisävesien niittyrannat on käsitelty tässä lajien uhanalaisuuden
arvioinnissa rantojen yhteydessä (ks. rannat, luku 3.7.4).
Lajiston uhanalaisuus
Ihmisen muuttamissa elinympäristöissä elää 652 uhanalaista lajia, mikä on neljännes (24,5 %) kaikista uhanalaisiksi arvioiduista lajeista (taulukko 17). Kaikista
arvioiduista lajeista ihmisen muuttamien ympäristöjen
lajien osuus on 21,4 % ja niistä uhanalaisia on 13,6 %.
Ihmisen muuttamat ympäristöt ovat 1 295 (19,4 %) Punaisen listan lajin ensisijainen elinympäristö eli ne ovat
metsien jälkeen Punaisen listan lajien toiseksi tärkein
elinympäristö ja toissijaisena elinympäristönä selvästi
tärkein (taulukko 4).
 Hävinneiden lajien määrä on ihmisen muuttamissa elinympäristöissä kaikkein suurin: 123 hävinneeksi

 Mykerökauluslude (Calocoris roseomaculatus) on kedoilla,
kuivilla niityillä ja tienpientareilla elävä erittäin uhanalainen
(EN) lude, jonka elinympäristöt ovat selvästi taantuvia.
Lajilta tunnetaan tällä hetkellä ainoastaan yksi esiintymispaikka Manner-Suomesta, muut tiedossa olevat vähäiset
nykyesiintymät ovat Ahvenanmaalla. Mykerökaulusludetta
uhkaa avoimien alueiden sulkeutuminen.

Lajimäärä Number of species Lajimäärä Number of species
Kuva 43. Ensisijaisesti perinneympäristöissä ja muissa ihmisen
muuttamissa ympäristöissä elävien uhanalaisten (CR–VU) lajien
uhanalaisuuden syyt niiden yleisyyden mukaan järjestettynä. Kunkin
pylvään päässä on niiden lajien lukumäärä ja prosenttiosuus, joiden
uhanalaisuuteen kyseinen syy on vaikuttanut. Omina pylväinään
esitetään ensisijainen syy ja yksi kaikista lajiin vaikuttaneista syistä.
.
Figure 43. Causes of threat to threatened (CR–VU) species
living primarily in rural biotopes and cultural habitats, organised
according to their frequency. The number and percentage of
threatened species whose status has been affected by the relevant
cause are given at the end of each column. The main causes, and
one out of all causes affecting the species, are presented as columns
of their own. The abbreviations are explained in Chapter 7.
Kuva 44. Ensisijaisesti perinneympäristöissä ja muissa ihmisen
muuttamissa ympäristöissä elävien uhanalaisten (CR–VU) lajien
uhkatekijät niiden yleisyyden mukaan järjestettynä. Kunkin pylvään
päässä on niiden lajien lukumäärä ja prosenttiosuus, joiden uhkana
kyseinen tekijä vaikuttaa. Omina pylväinään esitetään ensisijainen
tekijä ja yksi kaikista lajiin vaikuttavista tekijöistä. 

arvioitua lajia (39,4 % hävinneistä lajeista). Myös kaikissa uhanalaisuusluokissa olevien ja silmälläpidettävien
lajien määrät ovat tässä pääelinympäristössä kaikkein
suurimmat: erittäin uhanalaisten (EN) lajien osuus kaikista EN-luokkaan arvioiduista lajeista on 29,1 %, muissa
luokissa olevien lajien osuudet ovat noin 20–23 % kaikista kyseiseen luokkaan arvioiduista lajeista.
Ensisijaisesti kuivilla niityillä, kedoilla ja nummilla elää lähes puolet kaikista tämän pääelinympäristön
uhanalaisista (293 lajia, 45 %) ja Punaisen listan lajeista
(532 lajia, 41 %) (taulukko 17). Hävinneiden lajien samoin
kuin kaikkien uhanalaisuusluokkien ja silmälläpidettävien lajien osuudet ovat kuivilla niityillä, kedoilla ja
nummilla tämän pääelinympäristön suurimmat: hävinneiden lajien osuus on 39 % ja kaikkien muiden luokkien
lajien osuudet yli 40 % kaikista tämän pääelinympäristön
kyseiseen luokkaan arvioiduista lajeista.
Uhanalaisten lajien kannalta seuraavaksi merkittävimpiä ihmisen muuttamia ympäristöjä ovat erilaiset uuselinympäristöt, joissa elää ensisijaisesti 104 lajia (16 % pääelinympäristön uhanalaisista lajeista). Muita uhanalaisille
lajeille tärkeitä ensisijaisia elinympäristöjä ovat puistot,
puutarhat ja pihamaat (53 lajia, 8,1 %) sekä hakamaat, lehdesniityt ja metsälaitumet (42 lajia, 6,4 %). Viljelymailla
sekä rakennuksissa ja rakenteissa eläviä uhanalaisia ja
Punaisen listan lajeja on niukasti, mutta hävinneitä lajeja
näissä elinympäristöissä on melko paljon: viljelymailla
14 (11,4 % pääelinympäristön hävinneistä lajeista) ja rakennuksissa 11 (8,9 %) lajia. Hävinneiden lajien määrä on
suhteellisen suuri myös puistoissa (20 lajia, 16,3 %).
Ihmisen muuttamat ympäristöt ovat tärkeitä monille
eliöryhmille (taulukko 18). Huomattava osa ensisijaisesti
tässä elinympäristössä elävistä Punaisen listan lajeista
on hyönteisiä, lajimäärät ovat suuria varsinkin perhosissa (23,1 %), kovakuoriaisissa (17,8 %), pistiäisissä (13,2 %),
nivelkärsäisissä (11,3 %) ja kaksisiipisissä (9,0 %). Näiden
eliöryhmien lajit käsittävät yli kaksi kolmasosaa kaikista
ensisijaisesti tässä pääelinympäristössä elävistä Punaisen
listan lajeista. Hyönteiset suosivat erityisesti ketoja ja muita paahteisia ympäristöjä. Suhteellisesti eniten ihmisen
muuttamissa elinympäristöissä elää kierresiipisiä, joiden
Punaisen listan lajeista näissä elinympäristöissä elää neljä
viidestä ja molemmat uhanalaiset lajit (hietakierresiipi
Halictoxenos spencei, VU ja ketokierresiipi Stylops thwaitesi,
EN). Myös kolme neljästä uhanalaisesta suorasiipislajista
on ihmisen muuttamien elinympäristöjen lajeja.
Yli neljäsosa sekä uhanalaisista että kaikista Punaisen
listan putkilokasvilajeista esiintyy ensisijaisesti ihmisen
muuttamissa ympäristöissä (taulukko 18). Ne viihtyvät
Isokokoinen ja helposti tunnistettava tammiorvakka (Peniophora
quercina) on harvinainen eteläinen laji, jonka voi löytää puistojen tammilta. Tätä erittäin uhanalaiseksi (EN) luokiteltua lajia
uhkaa lahojen ja kuolleiden tammien väheneminen.
Kuva: Heikki Kotiranta

kuivilla tai tuoreilla niityillä ja toisaalta puoliavoimilla
puustoisilla laitumilla.
Hävinneitä lajeja on eniten kovakuoriaisissa (40,7 %
elinympäristön hävinneistä lajeista) (taulukko 18). Kaikista hävinneiksi arvioiduista kovakuoriaisista lähes
puolet on esiintynyt ensisijaisesti ja yli puolet ainakin
osittain ihmisen muuttamissa ympäristöissä. Niistä
monet liittyvät vanhaan karjatalouteen; ne ovat eläneet
lannassa kuivilla, hiekkapohjaisilla laitumilla tai vanhoissa karjatalousrakennuksissa ja niiden ympäristössä.
Neljästä hävinneeksi arvioidusta nisäkäslajista tammihiiri (Eliomys quercinus) ja mustarotta (Rattus rattus) elivät
ihmisen muuttamissa ympäristöissä.
Ihmisen muuttamat ympäristöt ovat monille eliöryhmille tärkeitä toissijaisina elinympäristöinä (taulukko
18). Kaikkiaan näissä elinympäristöissä elää joko ensitai toissijaisesti lähes 1 000 uhanalaista (37,3 % kaikista
uhanalaisista lajeista) ja lähes 2 000 Punaisen listan lajia (29,5 % kaikista Punaisen listan lajeista). Tässä tarkastelussa perhoset ovat lajimäärältään ylivoimaisesti
suurin eliöryhmä, sillä valtaosa uhanalaisista ja muista
Punaisen listan perhosista ovat ainakin osittain ihmisen
muuttamien elinympäristöjen lajeja. Nämä elinympäristöt ovat tärkeitä myös kovakuoriaisten, nivelkärsäisten,
Kuva 45. Ensisijaisesti perinneympäristöissä ja muissa ihmisen
muuttamissa ympäristöissä elävien silmälläpidettävien (NT) lajien
taantumisen tai heikon tilanteen syyt niiden yleisyyden mukaan
järjestettynä. Kunkin pylvään päässä on niiden lajien lukumäärä ja
prosenttiosuus, joiden taantumiseen kyseinen syy on vaikuttanut.
Omina pylväinään esitetään ensisijainen syy ja yksi kaikista lajiin
vaikuttaneista syistä. .



kaksisiipisten, pistiäisten, putkilokasvien ja sienten yhtenä elinympäristönä.
Uhanalaisuuden syyt ja uhkatekijät
perinneympäristöissä ja muissa
ihmisen muuttamissa ympäristöissä
Ihmisen muuttamissa ympäristöissä ylivoimaisesti merkittävin lajien taantumiseen ja uhanalaisuuteen vaikuttava tekijä on avoimien alueiden sulkeutuminen eli umpeenkasvu. Se on ensisijaisena uhanalaisuuden syynä
407 uhanalaisella lajilla (62,4 % pääelinympäristön uhanalaisista lajeista) (kuva 43) ja ensisijaisena taantumisen
ja heikon tilanteen syynä 222 silmälläpidettävällä lajilla
(59,4 % pääelinympäristön silmälläpidettävistä lajeista)
(kuva 45). Yhtenä uhanalaisuuden tai taantumisen syynä se on vielä useammalla lajilla. Avoimet alueet ovat
sulkeutuneet ja edelleen kasvamassa umpeen laidunnuksen ja niiton loppumisen, maatilojen autioitumisen,
metsitysten ja viime aikoina myös lannoitteista, laiduntavan muutoksista, kaukolaskeumasta ja ilmaston lämpenemisestä johtuvan rehevöitymisen vuoksi.
Avoimien alueiden sulkeutumisen merkitys uhanalaisuuden ensisijaisena syynä on suurin perhosilla. Tämän
pääelinympäristön uhanalaisista perhosista valtaosaa
(78,5 %) uhkaa ensisijaisesti niittyjen ja muiden avoimien
alueiden umpeenkasvu. Umpeenkasvu on ensisijaisena
uhkana myös noin 60–80 %:lle tämän pääelinympäristön
uhanalaisista ja silmälläpidettävistä kovakuoriaisista, pistiäisistä ja putkilokasveista. Eräät aiemmin melko yleisetkin kasvit, kuten ketoneilikka (Dianthus deltoides), ovat nyt
silmälläpidettäviä umpeenkasvun aiheuttaman taantumisen vuoksi. Sulkeutuminen on ensisijainen syy ja uhka
myös monille sienille, kaksisiipisisille ja nivelkärsäisille.
Tulevaisuuden uhkatekijänä avointen alueiden sulkeutuminen on edelleen yhtä tärkeä: ensisijaisena uhkana
64,4 %:lle tämän pääelinympäristön uhanalaisista (kuva
44) ja 59 %:lle silmälläpidettävistä lajeista (kuva 46). Avointen alueiden sulkeutuminen on ensisijainen häviämisen
syy 43 hävinneeksi arvioidulle lajille (35 % elinympäristön
hävinneistä lajeista) (kuva 47). Suurin osa tässä pääelinympäristössä ensisijaisesti umpeenkasvun vuoksi hävinneistä lajeista on pistiäisiä (11 lajia) ja kovakuoriaisia (12).
Ihmisen muuttamissa ympäristöissä toiseksi merkittävin ensisijainen uhanalaisuuden syy ja kolmanneksi
merkittävin uhkatekijä on peltomaiden muutokset (kuvat 43 ja 44). Ne vaikuttavat erityisesti kovakuoriaisten
uhanalaisuuteen. Peltomaiden muutokset ovat kaikkiaan
32 lajin häviämisen syy (26 % elinympäristön hävinneistä lajeista) (kuva 47). Suurin osa näistä on kovakuoriaisia.
Uhanalaisissa ja hävinneissä kovakuoriaisissa on paljon
karjanhoidosta riippuvaisia lajeja, joista monille karjan
lannan väheneminen ja laidunnustapojen muutokset
ovat merkittävämpi uhka kuin laidunalueiden umpeen
kasvaminen. Myös viljelytapojen muutokset uhkaavat
muutamia kovakuoriaislajeja. Hävinneeksi luokiteltu
viljanokikuoriainen (Phalacrus coruscus) elää heinäkasvien, erityisesti viljojen nokisienillä ja on ilmeisesti hävinnyt tuhosienille vastustuskykyisiin viljelykasvilajikkeisiin siirtymisen myötä.
Rakentaminen on kolmanneksi merkittävin ihmisen
muuttamien ympäristöjen ensisijainen uhanalaisuuden
syy ja toiseksi tärkein uhkatekijä. Yhtenä syynä ja uhkana se on toiseksi tärkein. Rakentamisen vaikutukset
kohdistuvat erityisesti puistoihin ja pihoihin. Rakentaminen on merkittävä ympäristöä muuttava tekijä myös
uuselinympäristöissä, jotka ovat monenlaisen toiminnan
kohteena. Rakentaminen uhkaa etenkin monia kovakuoriaisia ja nivelkärsäisiä. Rakentaminen on ensisijaisena
syynä 14 lajin häviämiseen (suurin osa näistä on kovakuoriaisia), mutta osasyynä se on ollut 26 lajin häviämiseen.
Vanhoissa kellareissa, karjatalous- ja asuinrakennuksissa on elänyt niihin erikoistuneita pitkään Suomessa eläneitä kovakuoriaislajeja, joista monet ovat jo hävinneet.
Muiden tunnettujen tekijöiden vaikutus ihmisen
muuttamissa ympäristöissä elävien lajien uhanalaisuuKyytöt ovat tehokkaita perinneympäristöjen hoitajia.

teen ja taantumiseen on selvästi edellisiä vähäisempi.
Yhtenä uhanalaisuuden ja silmälläpidettävien lajien taantumisen syynä sekä uhkatekijänä seuraavaksi merkittävimpiä ovat paloalueiden ja muiden luontaisen sukkession alkuvaiheiden väheneminen, kemialliset haittavaikutukset, suuret kannanvaihtelut, vieraslajien vaikutukset
ja satunnaistekijät. Ilmastonmuutosta ei ole tunnistettu
yhdenkään uhanalaisen lajin ensisijaisena uhanalaistumisen syynä tai uhkatekijänä. Ilmastonmuutos on kuitenkin mainittu kolmen silmälläpidettävän lajin ensisijaisena
taantumisen syynä ja neljän lajin uhkatekijänä. Uhanalaisuuden syy on tuntematon 27 uhanalaisella lajilla ja
19 uhanalaisen lajin uhkatekijä ei ole tiedossa. Silmälläpidettävillä lajeilla uhanalaisuuden syyt ja uhkatekijät ovat
tuntemattomia useammalla lajilla. Häviämisen syy on
tuntematon 19 hävinneeksi luokitellulla lajilla.
Ensisijainen syy Main cause
Yksi syistä One of the causes
Lajimäärä Number of species
Kuva 47 Ensisijaisesti perinneympäristöissä ja muissa ihmisen muuttamissa ympäristöissä eläneiden hävinneiden (RE) lajien häviämisen
syyt niiden yleisyyden mukaan järjestettynä. Kunkin pylvään päässä
on niiden lajien lukumäärä ja prosenttiosuus, joiden häviämiseen
kyseinen syy on vaikuttanut. Omina pylväinään esitetään ensisijainen syy ja yksi kaikista lajiin vaikuttaneista syistä. 
Maailmanlaajuisesti uhanalaiset lajit
Kansainvälinen luonnonsuojeluliitto IUCN on arvioinut eliölajien maailmanlaajuista uhanalaisuutta jo noin
50 vuoden ajan. Maailmanlaajuisesti on arvioitu 93 500
eläin-, kasvi- ja sienilajia (IUCN 2018). Eliöryhmistä kattavasti arvioituja ovat nisäkkäät, sammakkoeläimet,
linnut, korallit (riuttoja muodostavat), havupuut ja käpypalmut, samoin valitut ryhmät esimerkiksi äyriäisistä,
matelijoista, kaloista ja kotiloista. Kasveja ja sieniä on
arvioitu suhteessa hyvin paljon vähemmän kuin eläimiä,
erityisesti selkärankaisia. Esimerkiksi sieniä on arvioitu
alle 60 lajia.
IUCN ylläpitää maailmanlaajuista luetteloa, jossa
ovat mukana kaikki nykyisen uhanalaisuusluokittelun
(IUCN 1994, 2012b, 2016) mukaisesti arvioidut lajit, myös
elinvoimaisiksi luokitellut. Luettelo, jossa on kunkin lajin uusimman arvioinnin tulos, päivitetään vuosittain.
Suomessa tavatuista, tässä arvioinnissa luokitelluista
lajeista on IUCN:n maailmanlaajuisella listalla luokissa
RE, CR–NT ja DD 106 lajia, joista 39 on maailmanlaajuisesti uhanalaisia (IUCN 2018, taulukko 19.). Selkärankaisia näistä maailmanlaajuisesti uhanalaisista on yhteensä
14 lajia, joista 10 lintua, kaksi nisäkästä ja kaksi kalaa.
Selkärangattomia eläimiä on kuusitoista, kasveja kolme
ja sieniä kuusi.
Osa maailmanlaajuisessa luettelossa olevista lajeista on arvioitu vanhemman kriteeristön mukaisesti ja
arviointien todetaan luettelossa olevan päivityksen tarpeessa. Eräät lajit ovat maailmanlaajuisessa luettelossa
Suomessa käytettävästä poikkeavalla nimellä, joka on
mainittu sulkeissa taulukossa 19.
Maailman uhanalaisten lajien luettelossa on mainittu
Suomessa esiintyviksi joitakin lajeja, joita on Suomessa
tavattu vain satunnaisina, vieraslajeina tai taksonit eivät
vastaa suoraan Suomessa arvioituja taksoneja, eikä niitä
siksi ole luokiteltu tässä arvioinnissa. Tällaiset lajit on
jätetty pois taulukosta 19.
Maailmanlaajuisesti silmälläpidettäväksi (NT) arvioitu saukko
(Lutra lutra) on meillä elinvoimainen (LC). Kuva: Petri Ahlroth

Tulokset
Vaarantuneeksi (VU) luokitellun nelilehtivesikuusen (Hippuris
tetraphylla) runsaimmat esiintymät ovat Perämeren pohjukan
saarten ympäristössä avoimilla ja lietteisillä rannoilla, jotka ovat
paljastuneet äskettäin merestä maankohoamisen seurauksena.
Mannerrannoilla laji on suuresti taantunut umpeenkasvun seurauksena. Kuva: Jamina Vasama/ Metsähallitus Luontopalvelut

Arviointien kattavuus
Tämä on järjestyksessään kolmas IUCN:n kriteereihin
perustuva Suomen lajien uhanalaisuusarviointi. Arviointituloksia verrataan edelliseen kokonaisarviointiin
(Rassi ym. 2010). Linnuille ja nisäkkäille vuonna 2015
(Tiainen ym. 2016, Liukko ym. 2016) tehdyt arvioinnit
eivät tarkastelun johdonmukaisuuden vuoksi ole varsinaisessa vertailussa mukana. Vuoden 2010 arvioinnissa
arvioitujen lajien (taksonien) määrä oli 21 398, nyt arvioitujen lajien määrä on 22 418 eli 1 020 lajia aiempaa
enemmän. Luokkaan puutteellisesti tunnetut (DD) luokiteltuja lajeja on nyt 1 792, mikä on yli kolme kertaa
niin paljon kuin edellisellä kerralla. Suurelta osin tämä
johtuu luokittelukäytännön muutoksesta. Edellisellä
kerralla muutoin kattavasti arvioituihin eliöryhmiin
sisältyneet yksittäiset lajit, joista ei vähien tietojen perusteella ollut mahdollista tehdä tarvittavia johtopäätöksiä, sijoitettiin luokkaan arvioimatta jätetyt (NE). Tällä
kertaa ne luokitettiin tarkennettujen ohjeiden mukaisesti
puutteellisesti tunnetuiksi (DD). Edellisessä arvioinnissa luokkaan arvioimatta jätetyt (NE) sijoitetuista lajeista
787 lajia on nyt puutteellisesti tunnettuja (DD). Vuonna
2010 tehdyn luokittelun ulkopuolella syystä tai toisesta
olleita lajeja nykyisistä puutteellisesti tunnetuista (DD)
on yli 450 lajia.
Arviointien tulosten vertailua ei voi tehdä suoraan
uhanalaisten lajien lukumäärien perusteella, koska arviointien kattavuus on erilainen ja luokkamuutosten
taustalla on eri syitä, kuten tiedon lisääntymistä. Puutteellisesti tunnettujen (DD) luokkaan on luokittelutavan
muuttumisen vuoksi sijoitettu lajeja nyt varsin erilaisin
periaattein kuin viime arvioinnissa, minkä vuoksi DDluokkaan kuuluvien lajien määrän vertailu arviointien
välillä ei ole mielekästä. Hävinneiden (RE), uhanalaisten
(CR, EN, VU), silmälläpidettävien (NT) ja elinvoimaisten
(LC) lajien yhteismäärä oli edellisissä arvioinnissa yhteensä 20 884 ja tässä arvioinnissa 20 626 lajia (taulukko
20). Hieman aiempaa vähemmän lajeja on näin ollen nyt
voitu arvioida riittävin tiedoin.
Luokittelun piiriin saadut uudet pääjaksot ovat lajimäärältään varsin pieniä (sienieläimet, polttiaiseläimet,
sammaleläimet, makkaramadot, limamadot). Vuonna
2000 edellisen kerran kokonaisuudessaan arvioidut äyriäiset sisältyvät jälleen arviointiin. Vuonna 2010 äyriäisistä oli mahdollista arvioida vain maasiirat. Levät on
arvioitu aiempaa kattavammin, mukana on lähes sata lajia vuoden 2010 arviointia enemmän. Samoin esimerkiksi
kaksisiipisissä arvioitujen lajien määrä kasvoi lähes 900
lajilla ja helttasienissä ja tateissa yli 500 lajilla. Vastaavasti
aiemmin arvioiduista eliöryhmistä jäivät nyt arvioinnin
ulkopuolelle parasiittiset piensienet (Pucciniomycetes
ja Ustilaginomycotina), joihin kuuluvista yli 400 lajista
arvioitiin edellisellä kerralla 290 lajia. Kätköpistiäislajeja
arvioitiin yli 1 300 lajia edellistä kertaa vähemmän. Myös
esimerkiksi nivelmadoista arvioitiin 67 lajia edelliskertaa
vähemmän (taulukko 20).
4.2
Uhanalaisuuden muutokset
Uhanalaisten lajien määrä kasvoi vuoden 2010 arviointiin verrattuna 420 lajilla ja uhanalaisten osuus arvioiduista lajeista nousi noin 2 prosenttiyksiköllä (taulukko 20). Erot ovat pienempiä, jos lintujen ja nisäkkäiden
 Suomessa alueelta hävinneen (RE) ja maailmanlaajuisesti äärimmäisen uhanalaisen kultasirkun (Emberiza aureola) kannan taantumista on verrattu jopa sukupuuttoon kuolleen muuttokyyhkyn (Ectopistes migratorius) kannan romahdukseen. Taantuman taustalla on etenkin talvehtimisalueilla tapahtuva pyynti ihmisravinnoksi. Kuvaaja: Juha Ollila

Muutokset uhanalaisuudessa
Taulukko 20. Lajimäärien (taksonimäärien) muutokset eliöryhmittäin ja luokittain verrattuna vuoden 2010 arviointiin.
Lintujen ja nisäkkäiden vuoden 2015 arviointiin vertailu esitetään sulkeissa. Vertailuun eivät sisälly puutteellisesti tunnetut
lajit (DD), joiden luokitteluperusteet ovat muuttuneet, eivätkä
arvioimatta jätetyt lajit (NE ja NA).
osalta verrataan vuoden 2015 arviointiin. Kymmenessä
vuodessa ehtii tapahtua enemmän muutoksia ja lisäksi
luokat muuttuivat kummassakin ryhmässä enemmän
vuosien 2010 ja 2015 arviointien välillä kuin nyt tehdyssä
arvioinnissa. Verrattuna vuoden 2010 arviointiin uhanalaisten lajien määrä kasvoi viidessätoista eliöryhmässä ja väheni kolmessatoista eliöryhmässä. Uhanalaisten lajien määrä kasvoi sammalissa ja jäkälissä muita
eliöryhmiä voimakkaammin. Myös kätköpistiäisissä ja
perhosissa uhanalaisten lajien määrät kasvoivat usealla
kymmenellä. Eniten uhanalaisten lajien määrä väheni
kovakuoriaisissa.
Kokonaan Punaiselta listalta poistettiin hieman yli
600 lajia. Näistä noin puolet poistettiin edellisen arvioinnin jälkeen kertyneen uuden tiedon perusteella
ja noin 180 lajia häviämisriskissä tapahtuneen aidon
myönteisen muutoksen perusteella. Muita erilaisia syitä
luokan muuttamiseen on yli sadalla lajilla. Lähes 400 eli
yli puolet Punaiselta listalta poistetuista on lajeja, jotka
edellisessä arvioinnissa luokiteltiin silmälläpidettäviksi (NT), mutta nyt elinvoimaisiksi (LC) edellä mainituista syistä. Puutteellisesti tunnetuiksi (DD) aiemmin
luokiteltuja lajeja listalta poistetuista oli hieman yli sata
ja vaarantuneita (VU) noin 60. Poistettujen joukossa on
myös muutama äärimmäisen uhanalaiseksi (CR), erittäin uhanalaiseksi (EN) ja hävinneeksi (RE) aiemmin
luokiteltu laji. Punaiselta listalta poistetut lajit ja luokan
muuttamisen syyt on esitetty kunkin eliöryhmäkohtaisen tekstin yhteydessä.
Luokkamuutosten taustalla on monia eri tekijöitä,
minkä vuoksi niistä ei voida tehdä suoria johtopäätöksiä
yksittäisen lajin, eliöryhmän, koko lajiston tai elinympäristöjen tilanteen kehittymisestä. Näitä voidaan tarkastella vain aidoiksi arvioitujen luokkamuutosten kautta.
4.3
Aidot luokkamuutokset
Uhanalaisuuden kehityssuuntien tarkasteluun sisällytetään tämän ja vuoden 2010 arvioinnissa luokkiin RE,
110
 
Muutokset uhanalaisuudessa
CR, EN, VU, NT ja LC sijoitetut lajit. Näistä yhteensä
724 lajin luokan muutoksen todettiin perustuvan aitoon
muutokseen lajin tilanteessa. Vertailukohdaksi sopii uuden tiedon kertymiseen liittyvä muutos, mikä todettiin
pääasialliseksi luokkamuutoksen syyksi noin 800 lajilla.
Tilanteen arvioidaan aidosti parantuneen 263 lajilla
(36 % niistä, joilla muutokset olivat aitoja) ja heikentyneen 461 lajilla (63 %). Lajimääräisesti eniten myönteistä
kehitystä on tapahtunut perhosissa, joista 152 lajin luokka on laskenut vähemmän uhanalaiseksi aidon muutoksen vuoksi. Toisaalta samaan aikaan 200 perhoslajin
tilanne on heikentynyt niin paljon, että uhanalaisuusluokka on noussut. Perhosten lisäksi myös kovakuoriaisissa (49 lajia), linnuissa (15) ja kaksisiipisissä (11) on
todettu useita myönteisiä aitoja muutoksia. Tilanne on
vastaavasti huonontunut useilla jäkälillä (83), linnuilla
(64), kovakuoriaisilla (57) ja putkilokasveilla (37). Edellä
mainittujen lisäksi 11 muussa eliöryhmässä on todettu
myönteisiä ja viidessä kielteisiä aitoja muutoksia.
Joidenkin lajien kohdalla tilanne on muuttunut useammalla kuin yhdellä luokalla, jopa elinvoimaisesta
(LC) äärimmäisen uhanalaiseksi (CR). Toisaalta lajien
esiintymisessä tai populaatioiden koossa tiedetään tapahtuneen muutoksia, jotka eivät kuitenkaan ole olleet
riittäviä uhanalaisuusluokan muuttamiseksi. Siten aidot
luokkamuutokset kertovat pääosin varsin suurista lajien
tilanteessa tapahtuneista muutoksista.
Vuoden 2015 arvioinnin jälkeen aitoja myönteisiä
uhanalaisuusluokan muutoksia on linnuilla todettu 16
lajilla ja kielteisiä 32 lajilla. Nisäkkäillä aitoja luokkamuutoksia on tapahtunut vain yksi vuoden 2015 arviointiin
verrattuna kun niitä on viisi 2010 arviointiin verrattuna,
kaikki myönteisiä.
Suomen alkuperäinen rapulaji, jokirapu (Astacus astacus) on
taantunut istutettujen täplärapujen (Pacifastacus leniusculus) ja
niiden levittämän rapurutton (Aphanomyces astaci) takia vielä
2000-luvullakin, minkä vuoksi jokirapu luokiteltiin erittäin
uhanalaiseksi (EN). Nykyisin täpläravun istuttaminen ja siirtäminen ovat kiellettyjä. Kuva: Pekka Tuuri

Muutokset uhanalaisuudessa
Aidot uhanalaisuusluokkien
muutokset eri elinympäristöissä
Uhanalaisuusluokissa tapahtuneiden aitojen muutosten
perusteella voidaan arvioida lajiston tilan kehityssuuntia eri elinympäristöissä kokonaisuutena ja eliöryhmittäin (kuvat 48–54). Tarkastelu on tehty lajien ensisijaisen
pääelinympäristön mukaan, joita kullakin lajilla voi olla
vain yksi.
Ensisijaisesti metsissä elävässä lajistossa myönteistä kehitystä on tapahtunut 109 lajilla, joista hieman yli
puolet on perhosia (kuva 48). Ne ovat pääasiassa eteläisiä
ja lounaisia lehtimetsien jalopuihin sitoutuneita lajeja,
joiden esiintyminen Suomessa on aiemmin ollut varsin
rajoittunutta. On ilmeistä, että ilmaston lämpeneminen
on keskeinen tekijä niiden yleistymisen syynä. Myös kovakuoriaisissa on useita vastaavasti yleistyneitä lajeja.
Lisäksi kahdeksassa muussa metsien eliöryhmässä on
tapahtunut yksittäisten lajien myönteistä kehitystä.
Samaan aikaan 140 ensisijaisesti metsissä elävän lajin
tilanne on merkittävästi heikentynyt. Suurin osa näistä
on jäkäliä, perhosia ja kovakuoriaisia. Esimerkiksi vanhoissa kangasmetsissä elävän partanaavan (Usnea barbata) luokka nousi vaarantuneesta (VU) erittäin uhanalaiseksi (EN). Lajin useita vanhoja esiintymiä on hävinnyt
2000-luvulla hakkuiden aiheuttaman reunavaikutuksen
sekä ilmansaasteiden vuoksi. Yleisin syy metsissä elävien jäkälien taantumiseen on kuitenkin vanhojen metsien
ja kookkaiden puiden väheneminen, jonka vaikutukset
näkyvät osin pitkällä aikaviiveellä. Pitkäikäiset jäkälät
voivat säilyä yksittäisillä rungoilla kauankin, mutta häviävät alueelta lopulta, ellei leviäminen uusille sopiville
rungoille ole ollut mahdollista. Boreaalisten metsien perhoslajiston taantumiseen varsinkin eteläisessä Suomessa
on vaikuttanut metsien hakkuut, erityisesti varttuneiden

Muutokset uhanalaisuudessa
metsien väheneminen. Myös avoimien alueiden sulkeutuminen sekä ilmastonmuutos ovat taantumisen syitä.
Suoelinympäristöjen lajistossa on tapahtunut kahdeksan myönteistä ja 39 kielteistä aitoa muutosta. Soiden
perhosia uhkaa lähinnä ojitus ja turpeenotto. Aiemmin
tehtyjen ojitusten soita kuivattava vaikutus jatkuu edelleen. Puusto ja pensaisto tihenee, ja avosoita tai niiden
laiteita suosivien lajien ravintokasvit vähenevät heikentäen perhosten elinolosuhteita. Lisäksi lajin kerran alueelta hävittyä sen palaamismahdollisuudet ovat usein
hyvin heikot soiden eristyneisyyden vuoksi, varsinkin
Etelä-Suomessa.
Vesielinympäristöjen lajeissa on tapahtunut seitsemän
myönteistä muutosta ja kielteisiä muutoksia 34 (kuva 50).
Suurin osa vesilajien kielteisistä muutoksista on tapahtunut kovakuoriaisissa. Taantumisen syyt eivät kuitenkaan ole kaikilta osin tiedossa ja vaikuttavia tekijöitä on
todennäköisesti useita. Uhkatekijänä yleisin on järviin ja
lampiin kohdistuvat kemialliset haittavaikutukset, jotka
aiheuttavat kovakuoriaisille sopivien matalien rantojen
rehevöitymistä, vesi- ja rantakasvillisuuden muutoksia
sekä pH:n ja muiden veden ominaisuuksien muutoksia.
Myös vesiin kulkeutuvat torjunta-aineet todennäköisesti
vaikuttavat vesihyönteisten esiintymiseen. Muutokset
ovat olleet kielteisiä myös muissa vesiin ja kosteikoihin sidoksissa olevissa eliöryhmissä, etenkin kaloissa
ja linnuissa.
Rantaelinympäristöjen lajeissa on tapahtunut 32
myönteistä muutosta ja 52 kielteistä muutosta. Eniten
myönteisesti kehittyneitä lajeja on perhosissa ja kovakuoriaisissa eli samoissa ryhmissä kuin kielteisestikin
kehittyneitä (kuva 51). Rantalajien elpymisessä on epäilemättä osin kyse ilmaston lämpenemisen vaikutuksesta,
mutta myös rantaniittyjen hoidon tehostumisella monilla keskeisillä alueilla on ollut merkitystä lajien populaatioille. Perhosten rantalajeista suurin osa elää Itämeren niitty- tai hiekkarannoilla, joilla avoimien alueiden
sulkeutuminen on ollut yleinen uhka perhoslajistolle.
Rantojen umpeenkasvu on vaikuttanut myös etenkin
monien putkilokasvien taantumiseen, jolla on suoria
1. Linnut, Aves
2. Kovakuoriaiset, Coleoptera
3. Kalat, Pisces
4. Putkilokasvit, Tracheophyta
5. Perhoset, Lepidoptera
6. Vesiperhoset, Trichoptera
7. Nisäkkäät, Mammalia
1. Perhoset, Lepidoptera
2. Kovakuoriaiset, Coleoptera
3. Linnut, Aves
4. Putkilokasvit, Tracheophyta
5. Nivelkärsäiset, Hemiptera
6. Kaksisiipiset, Diptera
7. Suorasiipiset, Orthoptera
Myönteiset Positive
Kielteiset Negative
Myönteiset Positive
Kielteiset Negative
Kuva 50. Ensisijaisesti vesielinympäristöissä elävien myönteiseen ja kielteiseen suuntaan kehittyneiden lajien määrä
eliöryhmittäin aitoihin luokkamuutoksiin perustuen.
Figure 50. The number of species living primarily in aquatic
habitats whose development has been positive/negative on the
basis of genuine changes of category, by organism group.
Kuva 51. Ensisijaisesti rannoilla elävien myönteiseen ja kielteiseen suuntaan kehittyneiden lajien määrä eliöryhmittäin
aitoihin luokkamuutoksiin perustuen.
Figure 51. The number of species living primarily on shores
whose development has been positive/negative on the basis of
genuine changes of category, by organism group.
Lajimäärä Number of species
Lajimäärä Number of species
1. 2. 3. 4. 5. 6. 7. 1. 2. 3. 4. 5. 6. 7.
113
 
Muutokset uhanalaisuudessa
1. Jäkälät, Lichenes
2. Linnut, Aves
3. Putkilokasvit, Tracheophyta
1. Perhoset, Lepidoptera
2. Putkilokasvit, Tracheophyta
3. Jäkälät, Lichenes
4. Linnut, Aves
Myönteiset Positive
Kielteiset Negative
Myönteiset Positive
Kielteiset Negative
Lajimäärä Number of species
Lajimäärä Number of species
1. 2. 3. 4.
vaikutuksia niitä ravintokasvinaan käyttäviin hyönteislajeihin.
Kallioelinympäristöjen lajeissa on tapahtunut yksi
myönteinen ja 22 kielteistä aitoa muutosta. Eniten muutoksia on tapahtunut jäkälillä, joiden kaikki muutokset
ovat kielteisiä (kuva 52). Jäkälillä sekä taantumisen syitä
että uhkatekijöitä on useita, muun muassa rakentaminen, maaston kuluminen, kemialliset haittavaikutukset (happamoituminen, rehevöityminen) sekä metsien
uudistamis- ja hoitotoimet (hakkuut ja kuusettuminen).
Tunturipaljakan lajeilla on tunnistettu kaksi myönteistä ja 57 kielteistä muutosta. Tunturipaljakoilla on tapahtunut paljon aitoja kielteisiä muutoksia etenkin perhosissa, putkilokasveissa ja jäkälissä (kuva 53). Perhosten
merkittävimpänä taantumisen syynä ja uhkatekijänä
on ilmastonmuutos. Myös putkilokasvien tilanne tuntureiden paljakka-alueilla on heikkenemässä ilmaston
lämpenemisen vuoksi, koska ilmaston lämpeneminen
kaventaa arktisten, viileisiin ilmasto-oloihin ja lumipeitteen suojaan sopeutuneiden lajien elinmahdollisuuksia.
Kaikki jäkälien muutokset ovat kielteisiä. Tuoreiden
ilmastoennusteiden mukaan tunturipaljakan lajien
elinympäristöjen pinta-ala tulee vähenemään ja lajeille
suotuisat ilmasto-olosuhteet heikkenemään huomattavasti muutaman kymmenen vuoden kuluessa (Niskanen 2018). Ilmastonmuutoksen vaikutukset yksittäisiin
lajeihin tunnetaan kuitenkin edelleen varsin heikosti.
Todennäköisesti ilmastonmuutos vaikuttaa tunturipaljakan lajistoon voimakkaammin, kuin mitä tämän uhanalaisuusarvioinnin tuloksista ilmenee.
Perinneympäristöissä ja muissa ihmisen muuttamissa
ympäristöissä on tapahtunut runsaasti aitoja muutoksia
kumpaankin suuntaan (kuva 54). Kielteisiä muutoksia
(115) on tapahtunut kuitenkin hieman enemmän kuin
myönteisiä (100). Ilmaston lämpenemisen vaikutus näkyy eteläisten lajien runsastumisena. Sen lisäksi myös
lajistollisesti arvokkaiden perinneympäristöjen hoidon
tehostumisella arvioidaan olevan vaikutusta. Myönteistä kehitystä on tapahtunut eteläisillä lajeilla, jotka elävät
niityillä, puistoissa ja pihamailla sekä uusympäristöisKuva 52. Ensisijaisesti kallioilla elävien myönteiseen ja kielteiseen suuntaan kehittyneiden lajien määrä eliöryhmittäin
aitoihin luokkamuutoksiin perustuen.
Figure 52. The number of species living primarily on rock
outcrops whose development has been positive/negative on
the basis of genuine changes of category, by organism group.
Kuva 53. Ensisijaisesti tunturipaljakalla elävien myönteiseen ja
kielteiseen suuntaan kehittyneiden lajien määrä eliöryhmittäin
aitoihin luokkamuutoksiin perustuen.
Muutokset uhanalaisuudessa
sä. Taantuneita lajeja on eniten perhosissa (67) ja kovakuoriaisissa (18). Taantuneiden lajien elinympäristöt ovat
pääosin niittyjä ja uuselinympäristöjä, vähäisessä määrin myös puistoja. Taantuneiden perhoslajien levinneisyys painottuu pohjoisemmaksi kuin runsastuneiden.
Uhanalaisuuden syynä ja uhkatekijänä selvästi yleisin
on avoimien alueiden sulkeutuminen.
4.4
Uhanalaisuusindeksi
Uhanalaisuusindeksi (Red List Index) perustuu lajien
uhanalaisuusluokitukseen ja lajien luokissa tapahtuviin
muutoksiin eri arviointikerroilla. Indeksi on yksi tapa
tiivistää uhanalaisuusarvioinnin sisältämää tietoa ja vertailla eri arviointien tuloksia keskenään. Indeksin avulla
voi vertailla esimerkiksi eri eliöryhmien, elinympäristöjen tai maantieteellisen alueen lajiston uhanalaisuuden
kehitystä. Indeksi on IUCN:n ja sen yhteistyöorganisaatioiden kehittämä (Butchart ym. 2004, Butchart ym. 2007)
ja ohjeistama (Bubb ym. 2009). Se on yksi kansainvälisen biodiversiteettisopimuksen monimuotoisuustavoitteiden saavuttamisen seuraamisessa kansainvälisesti
käytettävistä mittareista (CBD Secreteriat 2018).
Indeksin arvo vaihtelee nollan ja yhden välillä. Jos
kaikki tarkasteltavat lajit on arvioitu elinvoimaisiksi,
1. Perhoset, Lepidoptera
2. Kovakuoriaiset, Coleoptera
3. Linnut, Aves
4. Jäkälät, Lichenes
5. Putkilokasvit, Tracheophyta
6. Kaksisiipiset, Diptera
7. Nivelkärsäiset, Hemiptera
8. Hämähäkkieläimet, Arachnida
9. Pistiäiset, Hymenoptera
10. Sienet, Fungi
11. Verkkosiipiset, Neuroptera
Myönteiset Positive
Kielteiset Negative
Kuva 54. Ensisijaisesti perinneympäristöissä ja muissa ihmisen
muuttamissa elinympäristöissä elävien myönteiseen ja kielteiseen suuntaan kehittyneiden lajien määrä eliöryhmittäin
aitoihin luokkamuutoksiin perustuen.
Vaarantunut (VU) vuorilaulukaskas (Cicadetta montana) elää
toukkana maan sisässä ravintoa kasvien juurista imien. Aikuiset
ovat hyviä lentäjiä, ja ne istuskelevat usein puiden rungoilla
ja pensaissa. Vuorilaulukaskas viihtyy aurinkoisissa, kuivissa
ympäristöissä ja lajia uhkaa etenkin avoimien alueiden sulkeutuminen. Kuva: Petri Ahlroth
indeksi on yksi. Jos kaikki tarkasteltavat lajit on arvioitu (alueellisesti) hävinneiksi, indeksi on nolla. Mitä
jyrkempi indeksiarvon muutos eri arviointien välillä on,
sitä nopeammin tarkastellun ryhmän tilanne muuttuu.
Mitä alhaisempi arvo on, sitä enemmän ryhmässä on
uhanalaisia lajeja kokonaislajimäärään nähden.
Uhanalaisuusindeksin laskemista varten kukin laji
saa lukuarvon nollasta viiteen uhanalaisuusluokan perusteella. Hävinneet lajit saavat arvon viisi, äärimmäisen
uhanalaiset neljä, erittäin uhanalaiset kolme, vaarantuneet kaksi, silmälläpidettävät yksi ja elinvoimaiset lajit
saavat arvon nolla. Lajit, joiden luokka on uusimmassa
arvioinnissa DD, NA tai NE eivät ole indeksissä mukana.
Indeksi lasketaan kaavalla 1-(lajien saamien indeksiarvojen
summa) / (5 x kokonaislajimäärä).
Eri arviointeja voidaan vertailla ainoastaan täsmälleen saman lajijoukon avulla. Indeksin muutokseen
vaikuttavat ainoastaan lajien uhanalaisuusluokan aidot
muutokset, eli muutokset, jotka ovat seurausta lajin tilanteen paranemisesta tai heikkenemisestä. Sellaisten lajien,
joiden luokka on muuttunut aiempaan arviointiin verrattuna muista syistä, aiempaa arviointia tarkastellaan
uudestaan (back-casting). Mikäli lajin luokka on muuttunut esimerkiksi lisääntyneen tiedon vuoksi, arvioidaan
takautuvasti mikä lajin aiempi luokka olisi ollut nykyisen, parantuneen tiedon valossa. Lajin indeksiarvoa kyseisessä arvioinnissa muutetaan sen mukaisesti.
Suomen lajiston uhanalaisuusindeksi on laskettu yhdentoista lajiryhmän arviointien perusteella (taulukko
21). Näitä ryhmiä seurataan tai niistä kertyy havaintoja
siinä määrin, että aidot muutokset lajien tilanteessa voidaan tunnistaa hyvin tai jokseenkin hyvin. Indeksiarvojen laskemisessa on käytetty vuoden 2010 (Rassi ym.
2010) ja tämän arvioinnin tuloksia. Lintujen ja nisäkkäiden vuoden 2015 arvioinnit (Tiainen ym. 2016, Liukko
ym. 2016) eivät siten vaikuta indeksin arvoihin. Indeksi
perustuu 9 558 lajin aineistoon.
Uhanalaisuusindeksin muutos vuodesta 2010 (0,873)
vuoteen 2019 (0,868) on -0,005 (taulukko 21, kuva 55).
Kokonaisuutena lajiston uhanalaistuminen näin ollen
kiihtyy ja muutos on näiden lajiryhmien arviointien
perusteella ollut nopeampaa kuin vuosien 2000 ja 2010
välillä (Juslén ym. 2013). Lajiryhmien välillä on kuitenkin eroja sekä muutoksen suunnassa että nopeudessa.
Useissa lajiryhmissä muutos kokonaisuutena on vähäinen tai muutosta ei ole tapahtunut, vaikka lajikohtaisesti tarkastellen uhanalaisuusluokkien muutoksia on
tapahtunut runsaastikin. Indeksin arvossa ei tapahdu
muutosta, mikäli luokkamuutosten määrä on sama molempiin suuntiin.

Muutokset uhanalaisuudessa
Tuloksia tarkasteltaessa on huomattava, että vähälajisissa ryhmissä uhanalaisuusindeksin muutos korostuu
huomattavasti suhteessa runsaslajisiin ryhmiin, koska
yksittäiset muutokset vaikuttavat arvoon voimakkaammin. Uhanalaisuusindeksin laskeminen ei yleensä ole
tarkoituksenmukaista muutamien kymmenien lajin
ryhmille, jollaisia tähän tarkasteluun sisältyvistä ovat
matelijat ja sammakkoeläimet, sudenkorennot, kalat ja
nisäkkäät. Indeksit on esitetty kuitenkin myös niille,
koska lajiryhmät sisältyvät kokonaisindeksiin ja elinympäristökohtaisiin indekseihin.
Uhanalaisuusindeksin perusteella nopeimmin uhanalaistuvat tunturipaljakoiden, soiden ja vesielinympäristöjen lajit, mutta myös muissa elinympäristöissä indeksin arvo pienenee kertoen kyseisen elinympäristötyypin
lajiston uhanalaistumisen kokonaisuutena tarkastellen
jatkuvan (taulukko 22, kuva 56). Perinneympäristöissä
ja muissa ihmisen muuttamissa elinympäristöissä sekä
metsissä muutos on ollut vähäisin. Kunkin elinympäristötyypin sisällä eri lajiryhmillä muutosten suunta ja
nopeus vaihtelevat, mikä tulee huomioida tuloksia tarkasteltaessa (ks. luku 4.3).
Edellisessä Punaisessa kirjassa (Rassi ym. 2010) uhanalaisuusindeksejä ei vielä esitetty. Uhanalaisuusindeksit
laskettiin vuosien 2010 ja 2000 arviointien aineistojen
pohjalta myöhemmin sekä kokonaisuutena että osalle
lajiryhmistä (Juslén et. al. 2013) ja eri pääelinympäristöille (Juslén et al. 2016). Lajijoukko ei kuitenkaan ollut
täsmälleen sama kuin nyt lasketussa indeksissä, joten tulokset eivät ole kaikilta osin vertailukelpoisia keskenään.

Perinneympäristöt ym.
Rural biotopes and cultural habitats
2440 0,860 0,859 -0,001
Taulukko 22. Uhanalaisuusindeksissä mukana olleiden lajien
määrä ensisijaisissa elinympäristöissä. Indeksiarvot elinympäristöittäin vuonna 2010 ja vuonna 2019 sekä indeksin muutos
näiden vuosien välillä.
Punaisessa kirjassa 2010 (Rassi ym.) esitettyjen ohjausryhmän ehdotusten voidaan arvioida toteutuneen kohtuullisesti. Kaikkien 13 ehdotuksen toteuttaminen on
vähintään käynnistetty, mutta voimavarojen niukkuuden vuoksi kaikkia tavoitteita ei ole saavutettu.
5.1
Suojelu ja seuranta
1) Suojelun resurssit
METSO-ohjelman taustalla oleva valtioneuvoston periaatepäätös uudistettiin vuonna 2014 (Valtioneuvosto).
Ohjelmalla suojellaan Etelä-Suomen metsiä, jotka ovat
luonnonarvoiltaan monipuolisia ja eliölajien elinympäristöinä erityisen arvokkaita. Tavoitteena on, että maanomistajien vapaaehtoisesti tarjoamia alueita perustetaan
yksityisiksi luonnonsuojelualueiksi, hankitaan valtiolle
tai rauhoitetaan määräajaksi yhteensä 96 000 hehtaaria
vuoteen 2025 mennessä. Vuoden 2018 alussa tavoitteesta
oli toteutettu 67 % eli 64 540 hehtaaria, mistä valtion
maiden osuus on 13 000 hehtaaria. Lisäksi ympäristötuella ja luonnonhoitohankkeilla turvataan yhteensä
82 000 hehtaaria talousmetsien luontokohteita vuoteen
2025 mennessä. Tavoitteesta on vuoden 2017 loppuun
mennessä toteutettu noin 52 %.
Soidensuojelun täydennysehdotuksesta 2015 (Alanen
& Aapala) on suojeltu toistaiseksi noin 40 000 hehtaaria,
pääosin valtion mailla ja Pohjois-Suomessa. Myös Luontolahjani satavuotiaalle -kampanja 2017 tuotti yhteensä
yli 8 000 hehtaaria uusia suojelualueita.
Uhanalaisten lajien elinympäristöjen suojelutoimia
on pystytty edistämään monin tavoin erityisesti EUrahoitteisissa LIFE-hankkeissa. Esimerkiksi Metsähallitus on ollut mukana 53 LIFE-hankkeessa, joista päävastuullisena 24:ssä. Edellisen Punaisen kirjan (Rassi
ym. 2010) jälkeen käynnistyneitä uhanalaisiin lajeihin
ja niiden elinympäristöjen hoitoon liittyneitä LIFE-hankkeita ovat Escape (2012−2017), Suoverkosto (2010−2014),
Paahde (2014−2020), Saimaannorppa (2013−2018), Metsäpeura (2016−2023), Hydrologia (2017−2023), Freshabit
(2016−2022), Beetles (2018−2023), Coastnet (2018−2025) ja
Liito-orava (2018−2025). Erityisesti suojeltaville lajeille
on tehty kaikkiaan 243 luonnonsuojelulain 47 §:n mukaista, voimassa olevaa rajausta, joiden yhteispinta-ala
on 578 ha (Suojelualuetietojärjestelmä, tilanne 9.10.2018).
Lisäksi lukuisia rajausehdotuksia on valmisteltu asiantuntijatyönä, mutta niitä ei ole voimavarojen puutteessa
pystytty toistaiseksi toteuttamaan.
Ympäristöministeriö on voinut myöntää vuosittain
vaihtelevasti määrärahoja ELY-keskuksille kiireellisten
suojelu-, hoito- ja selvitystoimenpiteiden toteuttamiseksi.
Vielä vuosikymmenen alkupuolella ja puolivälissä 13
ELY-keskukselle voitiin osoittaa määrärahoja tarkoitusta
varten vuosittain yhteensä yli 200 000 €, mutta viime
vuosina vain noin 100 000 €, mikä on tarpeisiin nähden
riittämätön summa. ELY-keskusten henkilöstön vähenemisen myötä palvelujen ostaminen ulkopuolelta on
huomattavasti lisääntynyt. Elinympäristöjen hoidon ja
muiden konkreettisten suojelutoimien, seurannan ja inventointien voimavarat ovat olleet kaikissa organisaatioissa riittämättömät.
5
Punaisen kirjan 2010 ehdotusten toteutuminen
Utön vesiltä kuvattu takkupunahuiska (Rhodomela confervoides) elää yleensä yli viiden metrin syvyydessä Itämeren kallioja lohkarepohjilla. Laji arvioitiin silmälläpidettäväksi (NT).

2010 toteutuminen
2) Uhanalaisten lajien huomioon
ottaminen maankäytössä
Uhanalaisten lajien esiintymät ja elinympäristöt pyritään ottamaan huomioon maa-, sisävesi- ja merialueiden käytössä. Kattavimmin pystytään ottamaan huomioon erityisesti suojeltavat ja luontodirektiivin lajit,
joiden esiintymien turvaamiseen on velvoitteita sekä
lainsäädäntöön pohjautuvia keinoja ja joiden paikka- ja
havaintotiedot ovat tietojärjestelmissä ajantasaisimmat
ja tarkimmat. Monet silmälläpidettävät ja alueellisesti
uhanalaiset lajit ovat tärkeitä edustavien elinympäristöjen indikaattorilajeja. Näitä arvokkaita elinympäristöjä ja
samalla silmälläpidettävien ja alueellisesti uhanalaisten
lajien esiintymiä pyritään turvaamaan elinympäristöjä
suojelemalla ja hoitamalla esimerkiksi maatalouden ympäristösopimuskohteissa.
Useiden lajien elinoloja ja esiintymien tilaa on pystytty parantamaan aktiivisin hoitotoimenpitein. Soita ja
metsiä on ennallistettu etenkin suojelualueilla (Metsähallitus 2017, 2018). Perinnebiotooppeja on kunnostettu
maaseutuohjelman ei-tuotannollisilla investoinneilla sekä suojelualueilla että suojelualueiden ulkopuolella. Suojelualueillakaan ei kuitenkaan ole hoidon avulla pystytty
pitämään yllä ja parantamaan elinympäristöjen laatua
riittävästi eikä suojelualueverkon ulkopuolella olevien
arvokkaiden kohteiden hoito, kunnostus ja ennallistaminen ole ollut riittävän laaja-alaista uhanalaistumiskehityksen pysäyttämiseksi.
Viime vuosina korvaavia elinympäristöjä on pyritty
luomaan aktiivisesti esimerkiksi isojen tienrakennushankkeiden tai maa-ainesalueiden jälkimaisemoinnin
yhteydessä yhteistyössä yritysten kanssa.
Luontoselvitysten kattavuuteen ja oikea-aikaisuuteen
on kiinnitetty huomiota. SYKEn ympäristönäytteenottajien sertifiointijärjestelmän yhteydessä laadittiin luontoselvitysten laatijoiden sertifiointijärjestelmä. Luontokartoittajat voivat hakea sertifiointia osoitettuaan pätevyytensä. Pätevyydellä tarkoitetaan sitä, että henkilö tuntee
tälle toiminnalle asetetut yleiset laatuvaatimukset ja että
hänellä on järjestelmän mukaiset tiedot ja taidot. Ohjeita
näytteenottoa ja mittauksia sekä luontoselvitysten tekoa
varten on koottu SYKEn verkkosivuille (Suomen ympäristökeskus 2018a). Ympäristönäytteenottajien sertifiointijärjestelmän (Certi) Luontoselvitykset-erikoistumisalan pätevyysvaatimukset päivitettiin 14.9.2018 (Suomen
ympäristökeskus 2018b) ja niihin liittyvät luontotyyppien ja lajien osaamisvaatimukset ovat saatavissa SYKEn
verkkosivuilta. Luontoselvitykset-erikoistumisalueen
kouluttajaksi on syksyllä 2018 sovittu Turun yliopiston
Biologian laitos ja Biodiversiteettiyksikkö. Koetilaisuuksia järjestetään tarpeen mukaan. Luontoselvitysten tilaajille on järjestetty koulutusta vuosina 2017 ja 2018.
Valtakunnalliset alueidenkäyttötavoitteet tulivat voimaan 1. huhtikuuta 2018 (Valtioneuvosto 2017). Ne ovat
osa maankäyttö- ja rakennuslain mukaista alueidenkäytön suunnittelujärjestelmää, joiden kautta valtioneuvosto
linjaa koko maan kannalta merkittäviä alueidenkäytön
kysymyksiä. Tavoitteilla pyritään varmistamaan, että
valtakunnallisesti merkittävät asiat huomioidaan kaavoituksessa ja valtion viranomaisten toiminnassa. Tavoitteissa on annettu painoarvoa luonnon monimuotoisuuden merkitykselle sekä muiden tavoitteiden ohessa
luonnon monimuotoisuuden turvaamiselle. Uhanalaisten lajien tiedot ovat aiempaa paremmin saatavilla ja
Edellisessä arvioinnissa silmälläpidettäväksi (NT) luokiteltu lahovaleskorpioni (Allochernes wideri) voitiin poistaa Punaiselta
listalta, koska uusien havaintotietojen
myötä se osoittautui elinvoimaiseksi (LC).
Laji elää vain tammimetsiköissä, joten
sen esiintyminen on luontaisesti hyvin
rajoittunutta, mutta edustavissa elinympäristöissä laji esiintyy hyvin runsaana.

2010 toteutuminen
siten edellytykset lajien esiintymispaikkojen huomioon
ottamiselle muun muassa kaavoituksen yhteydessä ovat
parantuneet.
Uhanalaisten lajien turvaaminen metsätaloudessa
2009−2011 -hankkeessa kehitettiin toimintamalli, jolla
uhanalaisten lajien tiedot saadaan metsätalouden toimijoiden käyttöön (Saaristo ym. 2010). Suomen metsäkeskus saa vuosittain tiedot valituista 501 metsälajista
ja liito-oravasta. Metsäteollisuus ry saa lisäksi tiedot
niistä kaikkien eliöryhmien uhanalaisista lajeista, joiden yhtenä uhkana on vuoden 2010 Punaisessa kirjassa
mainittu metsätalous (869 lajia). Toimintamallin käyttöä
varmentaa osaltaan PEFC-metsäsertifoinnin kriteeri 12,
jonka mukaan ”Metsätalouden toimenpiteissä turvataan a) erityisesti suojeltavien lajien tunnetut elinpaikat,
jotka alueellinen ELY-keskus on rajannut ja ilmoittanut
kohteen omistajille ja/tai haltijoille, b) luontodirektiivin
liitteen IV (a) eläinlajien lisääntymis- ja levähdyspaikat sekä c) muiden uhanalaisten lajien tiedossa olevat
elinpaikat Uhanalaisten lajien turvaaminen metsätaloudessa -toimintamallin mukaisesti.” Toimintamallin
eteenpäin vientiä on auttanut merkittävästi lajiston
paikkatiedon näkyvyyden parantuminen niin metsäalan toimijoiden kuin maanomistajien palveluissa, esimerkiksi Metsään.fi-palvelussa.
3) Suojelun priorisointi
Uhanalaisten lajien esiintymispaikkojen suojelua ja
hoitoa on toteutettu kiireellisyysjärjestyksessä. Toimien
priorisoinnilla ja lajiasiantuntijoiden toimesta tehdyllä suunnittelulla pystytään usein kohtuullisen pieninkin panostuksin ottamaan uhanalaiset lajit huomioon
esiintymätasolla. Uhanalaisimpien, ympäristöhallinnon
vastuulla olevien lajien esiintymien turvaamistoimista
ja toimien priorisoinnista sovittiin alueellisissa neuvotteluissa vuosina 2012−2017. Tuolloin mukana olivat
edellisen uhanalaisuusarvioinnin (Rassi ym. 2010) pohjalta nimetyt kiireellisesti suojeltavat lajit, joita koskevia
turvaamistoimia katsottiin olevan tarpeen toteuttaa viimeistään viiden vuoden kuluessa. Eliöryhmäkohtaiset
työryhmät määrittelivät nämä lajit luonnonsuojeluhallinnon lajisuojelun toimintaohjelman valmistelun yhteydessä.
Priorisointi pystyttiin toteuttamaan vain luonnonsuojelulain soveltamisalaan kuuluvista lajeista ja vain
niistä eliöryhmistä, joiden lajeista oli tallennettu riittävästi paikka- ja havaintotietoja ympäristöhallinnon
Hertta Eliölajit-tietojärjestelmään. Erityistä huomiota
kiinnitettiin suojelualueverkon ulkopuolella tarvittavaan lajiesiintymien turvaamiseen, jonka toteuttamiseksi luotiin alueelliset sidosryhmäverkostot. Käydyistä
neuvotteluista ja niiden tuloksista laaditun yhteenvedon
(Kemppainen & Kaipiainen-Väre 2017) mukaan suurin
tarve on esiintymien nykytilan selvittämiseen, mikä on
muiden turvaamistoimien määrittelyn ja toteuttamisen
edellytyksenä. Kiireellisten hoitotoimien tarvetta on
etenkin putkilokasvien ja selkärangattomien eläinten
esiintymispaikoilla.
Neuvottelujen yhteydessä ja niiden jälkeen käynnistettiin kiireellisimpien suojelutoimien toteuttaminen. Voimavarojen niukkuuden vuoksi toimien toteuttaminen
ei ole edennyt aivan suunnitelmien mukaisesti. Kaikkia
tarpeellisiksi arvioituja toimia muuttuvien ja erilaisten
maankäyttöpaineiden alla olevissa elinympäristöissä ei
Reunustyppyjäärä (Acmaeops marginatus) elää palaneilla ja pystyyn kuolleilla
männyillä, toisinaan myös palamattomilla
pystykeloilla hiekkamaiden avoimilla ja
kuivilla mäntykankailla. Laji on riippuvainen säännöllisesti toistuvista metsäpaloista. Sen levinneisyysalue on laaja, mutta
viime vuosilta havaintoja on aiempaa
vähemmän. Laji arvioitiin vaarantuneeksi
(VU). Kuva: Petri Martikainen
 
2010 toteutuminen
ole pystytty toteuttamaan sovitussa aikataulussa eikä lajien elinympäristövaatimusten mukaisessa laajuudessa.
Toimenpiteiden toteutukseen alueilla käytettävissä olevat voimavarat ovat pienentyneet viime vuosina samalla
kun työmäärä on lisääntynyt. Niukkenevista voimavaroista kertoo esimerkiksi Metsähallituksen Luontopalveluissa lajisuojelutehtäviin käytetty henkilötyömäärä:
vuonna 2007 lajisuojelutehtäviin käytettiin yhteensä
37 htv, kun vuonna 2017 vastaava luku oli 24 htv.
4) Suojeluohjelmat
Uhanalaisten lajien suojelu- ja hoitotoimien avuksi laadittiin useille lajeille luonnonsuojelulain mukaisia suojeluohjelmia 1990-luvulla ja 2000-luvun alussa. Viimeisten
10 vuoden kuluessa suojeluohjelmia ja -suunnitelmia on
laadittu vähemmän. Yksi näkyvimmistä on ollut laajapohjaisena yhteistyönä laadittu saimaannorpan suojelun
strategia ja toimenpidesuunnitelma vuonna 2011, joka
päivitettiin seuraavalle viisivuotiskaudelle 2017 (Ympäristöministeriö 2017a). Hyvin tavoitteita kohti edennyttä
suunnitelmaa toteutetaan eri toimijoiden yhteistyönä.
Lajin tilaa on seurattu säännöllisesti ja tiedot ovat Metsähallituksen tietojärjestelmässä. Saimaannorpan suojelua on edistetty erilaisilla hankkeilla, muun muassa
Saimaannorppa-LIFE toteutettiin vuosina 2013–2018.
Tehostunut suojelu ja kalastusrajoitukset ovat tuottaneet
tulosta. Kannaksi arvioitiin syksyllä 2018 noin 380–400
yksilöä (Metsähallitus 2018). Lisäksi on laadittu suojelusuunnitelmat rupiliskolle (Vuorio 2009), palosirkalle
(Intke & Piirainen 2014) ja heinäkurpalle (Kontkanen &
Lehtiniemi, painossa). Ehdotukset erityisesti suojeltavien näkinruohojen (Issakainen ym.) ja kenttäorakon (Ryttäri & Kalliovirta) suojelun ja hoidon toteuttamiseksi
ilmestyivät vuonna 2011. Jokihelmisimpukan suojelun
strategian ja toimenpideohjelman laatiminen on meneillään.
Suurimmalle osalle erityisesti suojeltavia lajeja riittää
alue- tai paikkakohtaisten suojelu- ja hoitosuunnitelmien
laatiminen, eikä valtakunnalliselle suojeluohjelmalle tai
-suunnitelmalle ole tarvetta. Esiintymispaikkakohtaisia
hoitotarpeita ja toimien toteutusta on suunniteltu priorisointineuvottelujen yhteydessä ja niissä sovittujen linjausten pohjalta yhdessä eliöryhmien lajiasiantuntijoiden
kanssa.
5) Eliötyöryhmien ohjausryhmä
Ympäristöministeriö asetti 2.11.2011 Lajien uhanalaisuuden arviointia ja seurantaa edistävän pysyvän ohjausryhmän (LAUHA) ohjaamaan lajien uhanalaisuuden arviointia ja seurantaa eliöryhmäkohtaisissa työryhmissä.
Ohjausryhmän tehtävänä on koordinoida eliötyöryhmien työtä ja ohjata sekä hyväksyä asiantuntijaryhmien
laatimat uhanalaisuusarvioinnit. Sen tehtävänä on myös
laatia kooste eliölajien uhanalaisuuden arvioinneista ja
tehdä ehdotus luonnonsuojeluasetuksen uhanalaisten ja
erityisesti suojeltavien lajien luetteloihin tehtävistä muutoksista. Ryhmässä on jäseniä ympäristöministeriöstä,
maa- ja metsätalousministeriöstä, Suomen ympäristökeskuksesta, Metsähallituksesta, Luonnonvarakeskuksesta, Luomuksesta ja Pohjois-Karjalan ELY-keskuksesta.
6) Eliötyöryhmien työ jatkossa
Nykyään toimii vakituisesti 16 eliötyöryhmää. Niistä
makrolevien, äyriäisten sekä matelijoiden ja sammakkoeläinten työryhmät aloittivat toimintansa vuoden
2010 arvioinnin jälkeen. Näiden lisäksi kalojen uhanalaisuusarvioinnin on tehnyt Luonnonvarakeskuksen
työryhmä ja nisäkkäiden arviointi on pyydetty Suomen
nisäkästieteelliseltä seuralta. Työryhmissä toimii yhteensä noin 170 lajiasiantuntijaa. Työryhmien toimintaa
on rahoitettu vuosittain ympäristöministeriön suojelu- ja
hoitomomentin määrärahoista noin 200 000 – 400 000
eurolla. Työryhmien työn vapaaehtoisluonne, vaihteleva
virkatyön osuus eri työryhmissä ja resurssien rajallisuus
rajoittavat osin pitkäjänteisen toiminnan suunnittelua
sekä etenkin osallistumista uhanalaisten lajien suojeluja hoitotoimien tarpeiden arviointiin, jossa eliötyöryhmien asiantuntemus olisi ensiarvoisen tärkeää.
Valtaosa yksittäisten esiintymien seurannasta liittyy
toteutettaviksi arvioitujen hoitotoimien suunnitteluun
tai niiden vaikutusten seurantaan. Luontodirektiivin lajien tilaa on seurattu tarkimmin EU:lle raportointia varten. Pitkään jatkuneita laaja-alaisempia lajistoseurantoja
on pyritty jatkamaan, mutta seurantojen toteuttaminen
alkuaan suunnitellussa tai edes nykyisessä laajuudessa
on käynyt yhä haastavammaksi niukentuneiden voimavarojen vuoksi. Uutta tietoa uhanalaisista lajeista on
karttunut inventoinneissa, joita Metsähallitus on tehnyt
suojelualueilla. Yksityismailla inventointeja on tehty lähinnä erilaisten hankkeiden yhteydessä. Merkittävästi
tietovarantoa ovat kartuttaneet eliötyöryhmien jäsenten
tekemät kartoitukset.
7) Luonnonsuojeluasetuksen päivittäminen
Luonnonsuojeluasetuksen uhanalaisten ja erityisesti
suojeltavien lajien luettelot päivitettiin edellisen arvioinnin jälkeen vuonna 2013 (LSA 19.6.2013/471). Luettelot ovat uhanalaisten lajien suojelutoimien priorisoinnin
perustana.
124
 
2010 toteutuminen
8) Vieraslajit
Kansallinen vieraslajistrategia ilmestyi vuonna 2012
(Maa- ja metsätalousministeriö). EU:n vieraslajiasetus
(EU Nr:o 1143/2014) tuli voimaan 1.1.2015, ja tähän liittyvään EU:n vieraslajiluetteloon on otettu 37 lajia elokuussa 2016 ja 12 lajia elokuussa 2017. Kansallinen vieraslajilaki (1709/2015) ja vieraslajeja koskeva valtioneuvoston
asetus (1725/2015) tulivat voimaan 1.1.2016. Laki on EU:n
asetuksen toimeenpanolaki ja siinä määritellään vieraslajien torjunnasta ja valvonnasta vastaavat tahot ja niiden
tehtävät. Lain tarkoittamat lajit on lueteltu asetuksessa
eli kansallisessa vieraslajiluettelossa. Sekä EU:n luetteloa että kansallista luetteloa täydennetään vuoden 2019
aikana.
Maa- ja metsätalousministeriön johdolla toimiva ja
valtioneuvoston asettama Vieraslajiasioiden neuvottelukunta toimii kansallisena asiantuntijaelimenä vieraslajeja koskevissa asioissa. Vieraslajit.fi -portaali tarjoaa
tietoa vieraslajeista ja niiden torjunnasta ja sinne kootaan
havaintoja vieraslajiesiintymistä. EU:n vieraslajiasetuksen edellyttämä vieraslajien seuranta- ja torjuntatieto
kootaan jatkossa viranomaisten toimesta Suomen Lajitietokeskukseen.
Suomessa hyväksyttiin keväällä 2018 ensimmäinen
kansallinen hallintasuunnitelma EU:n alueella merkityksellisille haitallisille vieraslajeille. Toinen hallintasuunnitelma valmistuu vuoden 2019 alussa. Hallintasuunnitelmien avulla toiminta ohjataan lainsäädännön
työkaluna vieraslajiluetteloissa olevien lajien kustannustehokkaimpiin torjuntakeinoihin ja ensisijaisille
torjunta-alueille.
9) Riista- ja kalalajit
Metsänhoidon suosituksissa (Äijälä ym. 2014) annetaan
ohjeita muun muassa riistaeläinten elinympäristöjen
turvaamisesta metsänhoidollisten toimenpiteiden yhteydessä. METSO-hankkeina on rahoitettu useita riistametsänhoitoa tukevia hankkeita ja riistatiheiköt on
otettu huomioon metsätalouden kannustejärjestelmässä.
Riistametsänhoito on mukana myös uudessa Metsähallituksen metsätalouden ympäristöoppaassa (Kaukonen
ym. 2018). Susikannan arviointiin on lisätty resursseja
ja otettu käyttöön uusia menetelmiä. Vuoden 2011 riistahallintolakiuudistuksessa hoitosuunnitelmien valmistelu säädettiin Suomen riistakeskuksen tehtäväksi. Maaja metsätalousministeriö johtaa ja ohjaa suunnitelmien
valmistelua (Maa- ja metsätalousministeriö 2007a,b,c,d,
2014c,e,f, 2015). Taigametsähanhelle on laadittu kansainvälinen kannanhoitosuunnitelma (AEWA International
2016).
Maa- ja metsätalousministeriö asettaa vuosittain suurimmat sallitut saalismäärät suurpedoille. Asetukset perustuvat viimeisimpään saatavilla olevaan kantatietoon.
Metsästyslain 38 §:n mukaisten metsästysrajoituspäätösten kautta pyritään varmistamaan metsäkanalintujen
metsästyksen kestävyys ja eräiden vesilintujen metsästys on kielletty kolmeksi vuodeksi (Maa- ja metsätalousministeriön asetukset 769/2018, 713/2018, 712/2018,
711/2018).
Vuoden 2016 alusta voimaan tulleen kalastuslain
(379/2015) tarkoituksena on järjestää kalavarojen kestävä käyttö ja hoito sekä kalavarojen ja muun vesiluonnon
monimuotoisuus ja suojelu. Maa- ja metsätalousministeriö on valmistellut lakiesityksen, jossa kalastuslain rikPikkuapollo (Parnassius mnemosyne) on lehtoniityillä ja hakamailla elävä vaarantunut
(VU) perhonen. Lajilla on kolme erillistä
luontaista esiintymisaluetta, ja lisäksi lajia
on onnistunein siirtoistutuksin palautettu
neljännelle alueelle, jossa lajia on esiintynyt
viimeksi 1900-luvun alkupuolella. Pikkuapollo on riippuvainen laidunnuksesta ja
lajia uhkaa avoimien alueiden sulkeutuminen. Kuva: Mikko Kuussaari
 
2010 toteutuminen
komiseen liittyvään seuraamusjärjestelmään esitetään
eräiden uhanalaisten ja taantuvien kalalajien osalta lisättäväksi seuraamus, jonka mukaan valtiolle menetettäväksi voitaisiin laittoman pyynnin yhteydessä tuomita
kalan arvo lajinsa edustajana. Ehdotuksen tavoitteena on
tehostaa uhanalaisten ja taantuneiden kalalajien suojelua
ja elpymistä. Etenkin vaelluskalakantojen osalta on ollut ongelmallista, että kalojen elinolojen parantamiseen
tähdänneet kalliit toimenpiteet ovat joissain tapauksissa
mitätöityneet salakalastuksen takia. Kalataloudelliset
strategiat ja ohjelmat ovat saatavissa verkkosivuilla (mm.
Maa- ja metsätalousministeriö 2014a).
Maa- ja metsätalousministeriö on vuosina 2016−2019
ohjannut yhteensä 7,85 milj. euroa uhanalaisten ja vaeltavien kalakantojen elvyttämiseen osana hallituksen
Luontopolitiikka-kärkihanketta. Kärkihankkeessa valtion tuki on strategista julkista vipurahoitusta, jolla luodaan edellytyksiä yhteistyölle, uudenlaisille hankkeille
sekä kalakantojen hoito- ja elvyttämistoimenpiteiden jatkuvuudelle. Rahoituskohteita ovat kalatiet, ohitusuomat,
kalojen ylisiirtolaitteet ja ylisiirtotoiminta, elinympäristöhankkeet, kotiuttamis- ja tuki-istutukset sekä selvitys
ja innovaatiohankkeet.
ELY-keskukset yhteistyössä eri toimijoiden kanssa
edistävät ja toteuttavat tarvittavia toimenpiteitä uhanalaisten kalakantojen elvyttämiseksi ja kalakantojen tasapainoisen kehityksen edistämiseksi. Useissa virtavesien kunnostushankkeissa on muun muassa rakennettu
kalateitä kansallisen kalatiestrategian linjausten mukaisesti. Luonnonvarakeskus (Luke) seuraa monipuolisesti
kalakantojen ja kalavesien tilaa.
10) Seuraava uhanalaisuuden arviointi
Uhanalaisuuden arvioinnit toteutettiin vuonna 2015
erikseen linnuista (Tiainen ym. 2016) ja nisäkkäistä
(Liukko ym. 2016). Eliötyöryhmien asiantuntijoiden valmistelema Suomen lajien viides uhanalaisuuden arviointi valmistui keväällä 2019. Arvioinnissa on nyt mukana
aiempaa hieman laajempi lajijoukko. Erityisesti vesissä
eläviä selkärangattomia eläimiä ja leviä on nyt mukana
aiempaa enemmän. Kaikissa eliöryhmissä ei ole riittävästi tutkimusta eikä uutta havaintotietoa kerry riittäviä
määriä arviointien tueksi.
5.2
Tiedon hallinta
11) Havaintotietokannat
Uhanalaisten lajien paikka- ja havaintotietoja on koottu
ympäristöhallinnon Hertta Eliölajit-tietojärjestelmään.
Tietojärjestelmä on ympäristöhallinnon ja Metsähallituksen lajiasiantuntijoiden käytettävissä. Eliölajit-tietokannasta on toimitettu ajoittain kopio Metsähallitukseen
liitettäväksi LajiGIS-järjestelmään, jonne jo kirjataan
Metsähallituksessa kertyneet uusien paikkojen havainnot. Eliölajit-tietokannan teknisen vanhentumisen vuoksi on selvitetty mahdollisuutta kehittää LajiGIS-järjestelmää niin, että se palvelisi koko luonnonsuojeluhallintoa
ensisijaisena lajitiedon hallinnan järjestelmänä. Lisäksi
LajiGIS:in tiedot olisivat soveltuvin osin saatettavissa
laajemman käyttäjäkunnan saataville Suomen Lajitietokeskuksen kautta.
Kaikista eliöryhmistä uhanalaisten lajien tietoja ei ole
koottu Eliölajit-tietojärjestelmään. Esimerkiksi selkärankaisten lajien tiedot ovat pääosin kattavammin muualla:
lintujen tiedot BirdLife Suomen ja Luomuksen tietojärjestelmissä, riistanisäkkäiden ja -lintujen sekä kalojen
tiedot Luonnonvarakeskuksen ja riistahallinnon järjestelmissä, ja sammakkoeläinten ja matelijoiden tiedot
Luomuksessa.
Vesikasvien inventointia rannikkovesissä. Tutkimuksissa löytyi
vaarantuneen (VU) silonäkinparran (Chara braunii) esiintymä.
Yksivuotinen laji kasvaa rehevissä järvissä ja jokisuistoissa,
joissa kanta vaihtelee suuresti vuosittain. Kuva: Suvi Saarnio/
Metsähallitus Luontopalvelut

Saarnio/ Metsähallitus Luontopalvelut

2010 toteutuminen
Suomen Lajitietokeskus perustettiin Luomuksen
koordinoimana valtionvarainministeriön myöntämän
hankerahoituksen turvin vuosina 2015–2017. Hanketta
ohjattiin Suomen ympäristökeskuksen Envibase-hankekokonaisuuden kautta. Suomen Lajitietokeskus kerää ja yhdistää suomalaisen lajitiedon yhtenäiseksi ja
avoimeksi kokonaisuudeksi tutkimuksen ja opetuksen,
hallinnon sekä suuren yleisön käyttöön (Laji.fi-portaali).
Tietojen liittäminen Suomen Lajitietokeskukseen etenee
toimijoittain. Palvelussa on 30 656 479 havaintoa 32 190
eri lajista (marraskuu 2018). Lajitietokeskuksella on rekisteröityneitä käyttäjiä 4 299 (marraskuu 2018). Portaalilla oli Google Analyticsin mukaan 150 000 käyttäjää
1.1.−20.11.2018 ja kuukausittaisia aktiivisia käyttäjiä on
keskimäärin 11 200.
Tutkimus ja lajiston tuntemus
12) Lajitutkimusohjelman laajentaminen
Puutteellisesti tunnettujen ja uhanalaisten metsälajien tutkimusohjelma (Putte) tuotti tietoa metsälajeista
vuosina 2003–2016. Hankkeita oli kaikkiaan 68 ja niiden
yhteydessä on löydetty 1 969 Suomelle uutta lajia, joista
556 on tieteelle uusia. Suurelta osin Putte-hankkeen ansiosta tähän vuoden 2019 lajien uhanalaisuuden arviointiin pystyttiin ottamaan mukaan yli 1 100 uutta lajia sen
lisäksi, että hankkeen ansiosta vuonna 2010 pystyttiin
arvioimaan 3 000 – 4 000 uutta lajia. Viimeisin rahoituskausi kattoi vuodet 2009–2016. Vuosina 2014–2016 Puttehankkeita rahoitettiin vuosittain noin 400 000 eurolla,
alkuvuosina rahoitus oli huomattavasti tätä suurempi.
Tällä hetkellä Putte-hankkeita ei ole käynnissä, mutta
tutkimusohjelmaa ei myöskään ole lopetettu. Ohjelmaa
ei ole voitu laajentaa muihin elinympäristöihin METSOohjelmaan kytkeytymisen vuoksi.
Ilmatieteen laitos vastaa merten fysikaalisen tilan
tutkimuksesta ja SYKEn Merikeskus tutkii ihmisen toiminnan vaikutusta Itämereen ja sen kestävän kehityksen
edellytyksiä. Vedenalaisen meriluonnon monimuotoisuuden inventointiohjelmassa (VELMU) kartoitetaan sekä meriluonnon geologisia ja fysikaalisia ominaisuuksia
että lajeja ja niiden muodostamia eliöyhteisöjä. VELMU:n
inventointeja suunnataan luonnon monimuotoisuuden
kannalta merkittäville alueille sekä alueille, joilla esiintyy uhanalaisia lajeja tai luontotyyppejä sekä paineiden
alla oleville alueille (mm. Helsingin edusta 2018). Hankkeen yhteydessä tehdään myös tutkimusta eri yliopistoissa (VELMU2 2018).
Energiapuun korjuu ja siitä aiheutuvat tahattomat
vaikutukset voivat johtaa kuolleen järeän runkopuun
ja lahopuun määrän vähenemiseen metsistä (mm. Korhonen ym. 2016, Kuusela & Punttila 2017. Energiapuun
korjuun lisääntyminen voi uhata lahopuusta riippuvaista lajistoa, etenkin jos korjuu kohdistuu järeään kuolleeseen puuhun. Kantojen noston vaikutuksista maaperän
mykorritsaverkostoon ja sienilajistoon tiedetään kuitenkin edelleen hyvin vähän (Siitonen 2012). Uhanalaisten
lahopuussa elävien sienilajien palauttamista niiden luontaisen levinneisyysalueen metsiin tutkitaan Luonnonvarakeskuksen RestoreFungi-hankkeessa yhteistyökumppanien kanssa. Tapion uudessa Luontolaatu-hankkeessa
(2018−2020) kehitetään tulevalle vuosikymmenelle järjestelmää, jolla metsäala voi entistä läpinäkyvämmin
todentaa hakkuiden ja metsänhoidon vaikuttavuutta
ekologisen kestävyyden näkökulmasta (Tapio 2018).
Hankkeeseen osallistuvat useat toimijat.
13) Lajiston tuntemus ja kirjallisuus
Putte-ohjelmassa on valmistunut ympäristöministeriön tukemana kaikkiaan 16 eri eliöryhmiä käsittelevää
opaskirjaa. Vuonna 2010 ja sen jälkeen opaskirjoja on
ilmestynyt yhdeksän. Näitä ovat oppaat luteista (Rintala
& Rinne 2010), limasienistä (Härkönen & Sivonen 2011),
jäkälistä (Stenroos ym. 2011), lukeista ja valeskorpioneista (Uddström & Rinne 2016), rupijäkälistä (Stenroos ym.
2015), verkkosiipisistä (Rintala ym. 2014), sepistä, sepiköistä, rikkasepistä ja jalokuoriaisista (Heliövaara ym.
2014), sienistä (von Bonsdorff ym. 2014) sekä kotiloista ja
etanoista (Koivunen ym. 2014). Ohjelmassa on valmistunut myös useita yhteenvetoraportteja ja satoja tieteellisiä artikkeleita, kaikkiaan noin 460 erilaista julkaisua
ja 33 opinnäytetyötä. Tuore yhteenveto Putte-ohjelman
vaikuttavuudesta ilmestyi vuonna 2017 (Kuusela ym.).
Joitakin suomenkielisiä lajioppaita on valmistunut myös
Putte-ohjelman ulkopuolella.
Lisäksi muissa hankkeissa on laadittu yhteenvetoja
lajistosta. Esimerkiksi Meren aarteet -kirja kertoo laajasti
ja kansantajuisesti yleisesti merestä, mutta myös lajeista
(Viitasalo ym. 2017) ja Metsän salainen elämä -kirja metsälajeista (Hallanaro ym. 2016).
Metsälajien (501 lajia, Suomen ympäristökeskus 2014b)
ja luontodirektiivin lajien (Suomen ympäristökeskus
2014a) esittelyt ovat saatavissa verkkosivuilta. SYKEn
paikkatietoportaalissa olevassa sovelluksessa ovat nähtävänä kaikki luontodirektiiviin kuuluvien lajien (Suomen ympäristökeskus 2017b) ja luontotyyppien (Suomen
ympäristökeskus 2017c) sekä lintudirektiivin lintujen
(Suomen ympäristökeskus 2017a) levinneisyys- ja esiintymiskartat, keskeisimmät taustatiedot ja suojelutason
arviointitulokset, jotka raportoitiin EU:lle vuonna 2013
raportointikaudelta 2007–2012. Koululaisille sopivaa materiaalia on saatavissa muun muassa Luontoliiton verkkosivuilta (Luontoliitto 2018).

toimintaohjelma
Uhanalaisten lajien suojelun toimintaohjelma valmistui
laajapohjaisessa työryhmässä ympäristöministeriön johdolla vuonna 2017 (Ympäristöministeriö 2017b). Toimintaohjelman laatiminen perustui sekä valtioneuvoston
periaatepäätökseen Suomen luonnon monimuotoisuuden suojelun ja kestävän käytön strategiasta vuosiksi
2012–2020 (Valtioneuvosto 2012) että sen toteuttamiseksi
laadittuun toimintaohjelmaan. Strategian ja toimintaohjelman päätavoite on pysäyttää luonnon monimuotoisuuden köyhtyminen Suomessa vuoteen 2020 mennessä. Toimintaohjelman eliölajeja koskevassa osiossa
ehdotettiin Lajisuojelun toimintaohjelman laatimista ja
tarvittavien toimenpiteiden käynnistämistä kiireellisyysjärjestyksessä (ehdotus 24).
Uhanalaisten lajien suojelun toimintaohjelmassa esitetyillä ehdotuksilla tähdätään uhanalaistumiskehityksen
pysäyttämiseen. Monet toimintaohjelman ehdotukset
ovat laaja-alaisia, vaikutuksiltaan moninaisia ja niiden
vastuutahoiksi on nimetty useita eri tahoja. Toimintaohjelmassa esitettyjen toimenpiteiden toteuttaminen liittyy
moniin jäljempänä tässä Punaisessa kirjassa esitettäviin
ohjausryhmän ehdotuksiin.
Ohjausryhmän toimenpide-ehdotukset
Ehdotukset
Lajien uhanalaisuuden arviointia ja seurantaa edistävän pysyvän ohjausryhmän (LAUHA-ryhmä) ehdotukset kohdentuvat uhanalaisten lajien suojelun ja lajien
uhanalaistumiskehityksen pysäyttämisen kannalta
kaikkein tärkeimpiin ja kiireellisimpiin toimenpiteisiin.
Ohjausryhmä katsoo, että niiden toimeenpanoon olisi
ryhdyttävä viipymättä. Samoja aihealueita on esitelty
ja kuvattu perusteellisemmin aiemmin toisaalla, varsinkin Uhanalaisten lajien suojelun toimintaohjelmassa
(Ympäristöministeriö 2017b). Uhanalaisuuden arviointia ja seurantaa edistävä pysyvä ohjausryhmä (LAUHA) kannattaa kyseisen toimintaohjelman ehdotusten
toteuttamista ja kannustaa ehdotusten vastuutahoista
ensimmäisenä mainittuja edistämään kyseisten toimenpiteiden toteuttamista viipymättä yhdessä muiden vastuutahojen kanssa.
6.1 Lajitiedon hallinta
1) Kehitetään ympäristöhallinnon yhteiskäyttöistä
tietojärjestelmää niin, että se palvelee kaikkia lajitiedon hallinnan tarpeita. Parannetaan lajitietojen
laatua, saatavuutta ja käytettävyyttä.
Uhanalaisten lajien tiedonhallinnan kehittäminen on
ensisijaisen tärkeää uhanalaisten lajien suojelutoimien
suunnittelun, toteutuksen ja toimien seurannan kannalta. Toimien suunnittelun pohjaksi tarvitaan laadukkaat (ajantasaiset ja riittävän tarkat) ja luotettavat paikka- ja havaintotiedot uhanalaisten lajien tunnetuista
esiintymistä. Laadukkaat esiintymätiedot ovat tarpeen
myös maa- ja vesialueiden käytön suunnittelussa sekä
erilaisten arviointien ja raportointien pohjana (mm.
uhanalaisuuden arvioinnit, luonto- ja lintudirektiivien
raportoinnit). Lisäksi on olennaisen tärkeää, että tiedot
ovat keskeisten toimijoiden käytettävissä. Sekä tietojen
kokoamiseen että niiden saatavuuteen ja käyttökelpoisuuteen on kiinnitettävä huomiota, ja toimintamalleja on
kehitettävä eri toimijoita hyvin palveleviksi.
Monien eliöryhmien uhanalaisten lajien tietoja on
koottu eri lähteistä ympäristöhallinnon Hertta Eliölajit -tietojärjestelmään. Samalla on pyritty tarkistamaan
tietojen luotettavuus. Teknisiltä ominaisuuksiltaan
vanhentuneen Eliölajit-järjestelmän sijasta tavoitteena
on siirtyä käyttämään ympäristöhallinnon lajitiedon primääritietojärjestelmänä Metsähallituksen kehittämää,
ympäristöhallinnon yhteistä LajiGIS-tietojärjestelmää.
Sen ominaisuuksia ja käytettävyyttä kehitetään edelleen
palvelemaan paremmin tätä käyttötarkoitusta. Tietojen
ylläpito ja laadunvalvonta sekä pääosa tallennuksista
tapahtuu primääritietojärjestelmissä, kuten LajiGISissa.
Tietojen digitoinnin yhteen järjestelmään tulee riittää.
Ympäristöhallinnon LajiGIS-käyttäjien koulutukseen
ja käytön tukeen samoin kuin tiedon laadun hallintaan
tulee varata riittävästi resursseja. LajiGISin kehittämistyö primääritietokannaksi edellyttää yhteensä 190 000
euron rahoitusta vuosina 2019–2020. Lisäksi on jatkuva
tarve ylläpitoon, koulutukseen, käytön tukeen, päivitykseen, tietojen tallennukseen ja digitointiin, joiden kulut
yhteensä ovat noin 250 000 €/v.
6
Ohjausryhmän toimenpide-ehdotukset
Hietaruutulude (Rhyparochromus phoeniceus) elää eteläisillä kuivilla ja paahteisilla kentillä ja dyynihietikoilla. Lajin uhkana ovat
avointen alueiden sulkeutuminen ja rakentaminen ja se on arvioitu vaarantuneeksi (VU). Kuva: Teemu Rintala

 
Ehdotukset
2) Välitetään eri tahojen keräämää lajitietoa toimijoille Suomen Lajitietokeskuksen kautta. Varmistetaan
Lajitietokeskuksen toiminnan jatkuvuus.
Kaikkea uhanalaisten lajien tietoa ei ole jatkossakaan
tarkoitus tallentaa LajiGISiin, sillä osalle lajeista tai lajiryhmistä on olemassa muita primääritietojärjestelmiä.
Keskeisenä lajitiedon hallinnan ja saatavuuden parantamisen tavoitteena on luoda edellytykset jakaa lajitietoa Suomen Lajitietokeskuksen Laji.fi-portaalin kautta.
LajiGISin sisältämää tietoa liitetään muuhun lajitietoon
Lajitietokeskuksen tietovarastossa, jossa on myös muista
primäärijärjestelmistä tulevaa uhanalaisten lajien tietoa.
Tietojärjestelmien teknisten käyttöominaisuuksien
kehittämisen avulla arviointeihin ja raportointeihin käytettäviä resursseja voidaan tulevaisuudessa keventää.
Lajitiedon hallinnan kehittäminen edellyttää kuitenkin
toimijoiden välisen yhteistyön tiivistämistä tietojärjestelmien kehitystyössä, tiedon digitoimisessa, tallentamisessa, kokoamisessa ja jakamisessa sekä tiedon laadun
varmistamisessa. Aineistojen laatuluokitus järjestetään
Lajitietokeskuksessa aineistokohtaisesti siten, että esimerkiksi koordinoiduista seurannoista kertyvillä, varmistetuilla havainnoilla ja kokoelmanäytteillä on korkea
laatuluokitus ja varmistamattomilla havainnoilla alhainen laatuluokitus. Lajitietokeskuksen voimavaratarve
on noin 400 000 €/v vuosina 2020–2023 (sisältää IT-kehityksen, kokoelmatietojen digitoinnin, datanhallintatyön,
työn johtamisen ja koordinoinnin).
6.2 Suojelu ja hoito
Uhanalaisten lajien turvaamistoimien priorisointi
3) Jatketaan alueellisia lajisuojelun priorisointineuvotteluja ja toteutetaan kiireellisimmät turvaamistoimet
valtakunnallisten ja alueellisten priorisointien sekä
laji- ja elinympäristökohtaisten suojelu- ja hoitosuunnitelmien pohjalta.
Uhanalaisten lajien ja niiden elinympäristöjen suojelu- ja
hoitotoimien valtakunnallisesta ja alueellisesta priorisoinnista neuvoteltaessa vuosina 2012−2017 olivat mukana vain luonnonsuojelulain mukaiset, kaikkein kiireellisimpiä toimia tarvitsevat lajit ja vain niistä eliöryhmistä,
joiden tiedot olivat ympäristöhallinnon Hertta Eliölajit
-tietojärjestelmässä. Alueellista priorisointia tulee jatkaa toimenpiteiden ja rajallisten resurssien tehokkaan
kohdentamisen varmistamiseksi ja neuvotteluja tulee
laajentaa koskemaan myös muita lajiryhmiä. Neuvottelut
ja esiintymispaikkakohtaisista toimenpiteistä sopiminen
tulee toteuttaa sidosryhmäyhteistyönä. Toimien priorisoinnissa tulee arvioida turvaamistoimien tarve etenkin
kiireellisesti suojeltaville lajeille, erityisesti suojeltaville
lajeille sekä luontodirektiivin ja lintudirektiivin lajeille.
Muiden valtakunnallisesti ja alueellisesti uhanalaisten
lajien toimitarpeet arvioidaan alueellisten prioriteettien
mukaisesti. Alueelliset priorisoinnit otetaan mukaan
maakuntaohjelmiin ja maakunnallisiin rahoitusinstrumentteihin.
Toimien toteutuksen apuna ovat priorisointien lisäksi
laji- ja elinympäristökohtaiset suojelu- ja hoitosuunnitelmat. Luonnonsuojelulain 47 §:n tarkoittamia ohjelmia on tarkoituksenmukaista laatia etenkin sellaisille
lajeille, joiden suojelun järjestäminen edellyttää useiden
eri tahojen yhteistyötä. Käytännön toimiin painottuvia
alueellisia ja paikallisia toimenpidesuunnitelmia voidaan laatia tarpeen mukaan tai ohjeistaa toimia laji- ja
elinympäristökohtaisesti. Tarvetta voidaan arvioida
turvaamistoimien priorisointineuvottelujen yhteydessä. Esimerkiksi joidenkin erityisten luontotyyppien,
kuten harjujen ja joidenkin pienvesien hoitoa voitaisiin
suunnitella uhanalaisen lajiston kannalta joko valtakunnallisesti tai alueellisesti. Alueilla toimien suunnittelu
voidaan kytkeä muuhun alueelliseen tai paikalliseen
toimintaan ja toimien toteuttajat voivat olla mukana jo
suunnitteluvaiheessa.
Tärkeys- ja kiireellisyysjärjestykseen asetettujen toimenpiteiden toteutukseen ja sen edellyttämään suunnitteluun ja neuvontaan tulee varata tarvittavat voimavarat
sekä lajiasiantuntijoille että käytännön toimien toteuttajille.
Uhanalaisten lajien ottaminen huomioon
alueiden ja luonnonvarojen käytössä
4) Parannetaan edellytyksiä uhanalaisten lajien ja
niiden elinympäristöjen turvaamiseen alueiden ja
luonnonvarojen käytössä kehittämällä tiedonvaihdon
käytäntöjä sekä lisäämällä neuvontaa ja yhteistyötä.
Valtakunnalliset alueidenkäyttötavoitteet (Valtioneuvosto 2017) velvoittavat luonnon monimuotoisuuteen
tähtäävien tavoitteiden ja sitä kautta uhanalaisten lajien
huomioimiseen alueidenkäytössä. Merialueiden suunnittelussa tulee ottaa huomioon meristrategiadirektiivin (2008/56/EY) tavoitteiden mukaisesti ekosysteemien toimivuus (mm. Kaituri ym. 2017). Suunnittelussa
tulisi ottaa huomioon myös merien uhanalaiset lajit
(HELCOM 2013). Sisävesien käytön suunnittelussa on
eri hallinnonalojen yhteistyönä sovitettava yhteen muun
muassa vesivarojen hyödyntämisen, alueiden käytön, ve132
 
Ehdotukset
sipuitedirektiivin (2000/60/EY) mukaisten kansallisten
vesienhoidon suunnitelmien ja muun vesiensuojelun,
ympäristöterveyden ja sisäisen turvallisuuden tavoitteita (Maa- ja metsätalousministeriö 2011). Yhtenä vesien
kestävän käytön tavoitteena on vesien hyvän tilan saavuttaminen, mikä on useimpien uhanalaisten vesilajien
kannalta erityisen tärkeää.
Uhanalaisten lajien riittävän tarkat, ajantasaiset ja luotettavat tiedot (ehdotus 1) ja niiden sujuva käytettävyys
mahdollistavat uhanalaisten lajien ja niiden elinympäristöjen huomioon ottamisen elinympäristöjen suojelussa
ja hoidossa, vesi- ja maa-alueiden käytön suunnittelussa,
maa- ja metsätaloudessa, rakentamisessa ja muussa toiminnassa. Uhanalaiset lajit tulee ottaa huomioon myös
lupatarpeiden arvioinnissa, lupaprosesseissa ja valvonnassa. Tämä edellyttää entistä yhteensopivampien ja
helppokäyttöisempien tietojärjestelmien kehittämistä
ja tiedon saatavuuden tehostamista. Uhanalaisten lajien
huomioon ottaminen edellyttää myös eri eliöryhmien
elinympäristövaatimusten huomioon ottamista sekä
neuvonnan, ohjeistuksen ja eri toimijoiden välisen yhteistyön lisäämistä.
Uhanalaisten lajien elinympäristöjen tilan
parantaminen ja suojelun tehostaminen
5) Laajennetaan METSO-ohjelmaa metsien lisäksi
muihin elinympäristöihin, ensivaiheessa soihin ja
lintukosteikoihin lajiston uhanalaistumiskehityksen
pysäyttämiseksi.
METSO-ohjelman avulla on edistetty menestyksellisesti
metsäisten elinympäristöjen lajien ja niiden elinympäristöjen suojelua vapaaehtoisilla, ekologisesti tehokkailla keinoilla. Valtioneuvosto on hyväksynyt ohjelman
jatkamisen vuoteen 2025 saakka (Valtioneuvosto 2014),
mutta ohjelman tavoitteiden saavuttaminen edellyttää nykyistä suurempia rahallisia ja henkilöresursseja
METSOn toteutukseen. Lisäksi METSO-ohjelmaa olisi
tarpeen laajentaa koskemaan myös muita elinympäristöjä, joissa vapaaehtoisin keinoin ja elinympäristöjen ennallistamiseen, kunnostukseen ja hoitoon panostamalla
olisi saavutettavissa kustannustehokkaasti huomattavia
monimuotoisuushyötyjä. METSOn mukainen toimintamalli sopisi hyvin soiden ja lintukosteikkojen sekä
niiden lajiston suojelutason ja tilan parantamiseen sekä
suojelualueilla että niiden ulkopuolella, mukaan lukien
lintukosteikkojen yhteydessä olevat luhdat ja rantaniityt.
Näissä elinympäristöissä elää paljon uhanalaista lajistoa,
mutta myös tietopuutteita on edelleen paljon. Siten myös
lajiston tutkimukseen ja seurantaan tulisi ohjelmamuotoisesti panostaa.
Erittäin uhanalaisen (EN) haahkan (Somateria mollissima) taantuminen on voimakasta etenkin kannan ydinalueella lounaissaaristossa. Laji kärsii etenkin lisääntyneestä pesivien naaraiden
saalistuksesta. Hautoviin naaraisiin kohdistuvaa saalistuspainetta voidaan yrittää vähentää suojaavien tekopesien avulla.

Hertta Eliölajit -tietokannan mukaan (tilanne 7.1.2018)
vuoden 2010 arvioinnissa uhanalaisiksi arvioitujen lajien nykyisistä tunnetuista esiintymispaikoista noin kolmannes on lakisääteisesti perustetuilla suojelualueilla.
Todellisuudessa suojelualueet ovat ylikorostuneet havainnoissa, koska kartoituksia on kohdennettu eniten
suojelualueille ja etenkin maan eteläosiin. Suojelua tulisi tehostaa etenkin niissä elinympäristöissä, jotka ovat
uhanalaisten lajien kannalta erityisen tärkeitä. Näitä ovat
muun muassa Etelä-Suomen lehdot ja vanhat metsät,
joissa on monipuolista järeää puustoa ja lahopuuta, suot
ja muut kosteikot, rannat sekä pienvedet kuten lähteet ja
virtavedet. Lajien luontaisten leviämismahdollisuuksien
lisäämiseksi tulisi huolehtia kohteiden riittävästä koosta
ja kytkeytyneisyydestä. Esimerkiksi kääpien kannalta
suojeltujen metsien tulisi olla vähintään 20 hehtaarin
suuruisia (Junninen & Komonen 2011).
Lajien ja niiden elinympäristöjen suojelun ja hoidon
lisäksi tulee kehittää erilaisia etäsuojelun (ex situ) keinoja (mm. Miranto 2017). Nämä menetelmät voivat olla
tarpeen erittäin harvinaisten ja harvalukuisten lajien
turvaamiskeinoina silloin, kun esiintymispaikkojen ja
elinympäristöjen suojelu ja hoito eivät yksin riitä.
Elinympäristöjen tilan parantaminen
6) Tehostetaan elinympäristöjen ennallistamista, kunnostuksia ja hoitoa uhanalaisten lajien suojelemiseksi.
Uhanalaisuusarvioinnin tulosten pohjalta ohjausryhmä
korostaa hoito- ja ennallistamistoimien lisäämisen tarvetta erityisesti soilla ja muilla kosteikoilla sekä sisävesissä. Luonnontilaisten suoalueiden kuivuminen ympäröivien ojitusten vuoksi edellyttää soiden vesitalouden
palauttamista reuna-alueiden ojia tukkimalla tai ympäröivien alueiden kuivatusvesiä soille ohjaamalla, etenkin
jos alueella edelleen esiintyy uhanalaisia tai muita suojeltavia lajeja. Sisävesillä tulee ehkäistä rehevöitymistä
ja sen seurauksena lisääntyvää umpeenkasvua. Lintuvesien kunnostuksia tulisi tehostaa. Tunturipaljakan
lajiston uhanalaistumiskehitys on huolestuttava, mutta
siellä ennallistamisen ja hoidon keinoin ei tilanteeseen
voida merkittävästi vaikuttaa. Tuntureilla tulisi määritellä kestävä porolaidunnuksen taso etenkin lajistollisesti arvokkailla alueilla. Ilmastonmuutoksen vaikutuksia
tunturilajistoon tulee seurata.
Suomessa metsälajiston määrä on suuri, ja myös uhanalaisia lajeja on lukumääräisesti paljon metsissä. Tämän
vuoksi myös metsänhoidon käytäntöjä tulisi kehittää
uhanalaiset lajit ja niiden vaatimukset paremmin huomioon ottaviksi. Lisäksi tarvitaan suojelualueverkoston
kehittämistä koskevia toimenpiteitä. Metsissä on edelleen keskeistä turvata vanhojen metsien ja puiden sekä
lehtipuu- ja lahopuujatkumon säilyminen. Tämä on erityisen tärkeää lukuisten jäkälien ja selkärangattomien
eläinten kannalta. Kulotusten ja polttojen avulla voidaan
tehokkaasti lisätä elinympäristöä uhanalaisille lajeille.
Uhanalaisten lahopuulajien elinvoimaisten populaatioiden säilyminen edellyttää kullekin lajille soveltuvan
lahopuun jatkuvaa alueellista ja ajallista saatavuutta,
eli lahopuujatkumoa. Sen ylläpitämistä voidaan edesauttaa elinympäristöjä ennallistamalla ja hoitamalla,
suojelualueiden kokoa kasvattamalla ja huolehtimalla
lahopuuresurssien saatavuudesta talouskäytössä olevissa metsissä. Joidenkin huonosti levittäytyvien ja korkeassa häviämisriskissä olevien lahopuulajien säilymistä on
tarvittaessa mahdollista auttaa siirtoistutuksin. Menetelmiä sienten kasvatukseen laboratoriossa siirtoistutuksia
varten on jo olemassa (mm. Abrego ym. 2016). Metsätaloudessa on kehitetty ohjeistusta (Kaukonen ym. 2018,
Saaristo & Vanhatalo 2016, Äijälä ym. 2014) ja toimintatapoja (Saaristo ym. 2010) uhanalaisten lajien ja niiden
vaatimien rakennepiirteiden huomioon ottamiseksi erilaisissa metsäelinympäristöissä. Näiden toimenpiteiden
myötävaikutuksella noin 30 aiemmin uhanalaista metsälajia pystyttiin nyt arvioimaan joko silmälläpidettäväksi
tai elinvoimaiseksi.
Jatkuvaluonteisia hoitotoimia on pystytty tehostamaan etenkin perinneympäristöissä ja merenrannoilla,
joiden hoidettu pinta-ala on suurin Perämeren rannikolla. Hoitotoimet eivät kuitenkaan ole olleet riittävän
laaja-alaisia ja vaikuttavia, jotta lajiston uhanalaistumiskehitys olisi onnistuttu pysäyttämään. Hoitoa tulee
tehostaa etenkin eteläisten merenrantaniittyjen ja hiekkarantojen umpeenkasvun estämiseksi. Maatalousympäristöissä tulee turvata monimuotoisten elinympäristöjen säilyminen muun muassa putkilokasvien ja niillä
elävien monien hyönteislajien säilymiseksi. Laajempien
elinympäristöjen lisäksi uhanalaisten lajien kannalta on
merkityksellistä kiinnittää huomiota myös pienempipiirteisiin elinympäristöihin, kuten pihakedot, juomalammikot ja pientareet.
Luonnonsuojelualueverkoston laadukas ylläpito ja
hoito on lajiston pitkäaikaisen säilymisen kannalta keskeistä, ja siihen tulee olla tarvittavat edellytykset. Tärkeää on muun muassa jatkaa haitallisten vieraspienpetojen
pyyntiä lintuvesillä, kurtturuusun poistoa merenrantojen rantaniityiltä ja hiekkarannoilta ja jättipalsamin
torjuntaa lehtojen hoidossa sekä estää jokirapukantoja
uhkaavan täpläravun leviäminen. Ilmaston lämmetessä
vieraslajien torjunta tulee entistä tärkeämmäksi muun
muassa merialueilla. Hoitotoimien suunnittelun ja toteutuksen pohjaksi tarvitaan riittävät tiedot lajien esiintymisestä, tilasta ja elinympäristövaatimuksista, laji- ja
elinympäristökohtaiset suojelu- ja hoitosuunnitelmat
sekä valtakunnalliset ja alueelliset priorisoinnit. Hoitotoimien vaikutusten seurannasta tulee huolehtia.
7) Tehostetaan erityisesti suojeltavien lajien luonnonsuojelulain 47 §:n mukaisten rajauspäätösten
laatimista.
Erityisesti suojeltaville lajeille on tehty 243 luonnonsuojelulain 47 §:n mukaista, edelleen voimassa olevaa
rajausta (Suojelualuetietojärjestelmä, tilanne 9.10.2018).
Lisäksi asiantuntijatyönä on tehty vielä toteuttamattomia rajausehdotuksia. Rajausten tarve vaihtelee lajeittain
ja kohteittain, mutta pienialaisia kohteita, joille rajaus
sopisi hyvin suojelukeinoksi, on huomattavasti toteutettua enemmän. Uhanalaisten lajien suojelun alueellisen
priorisoinnin yhteydessä tulee arvioida rajausten tarve
laji- ja paikkakohtaisesti.
6.3
Tutkimus ja seuranta
8) Laajennetaan Putte-tutkimusohjelma
laaja-alaiseksi eri elinympäristöt
kattavaksi lajistotutkimusohjelmaksi.
Uhanalaistumiskehityksen pysäyttämiseksi tarvitaan
erilaisten suojelutoimien lisäksi edelleen syvällisempää ymmärrystä monista uhanalaisuuden juurisyistä ja
taustatekijöistä sekä niiden yhdysvaikutuksista. Vaikka
maailman mittakaavassa tiedämme poikkeuksellisen
hyvin pitkän luonnontutkimuksen historian ansiosta,
mitä lajeja Suomessa esiintyy, osoittavat muun muassa
Putte-tutkimusohjelman puitteissa tehdyt metsälajistoa
koskevat tutkimukset tietopuutteiden olevan edelleen
huomattavan suuria. Muihin elinympäristöihin vastaavaa lajistotutkimuspanostusta ei ole ollut mahdollista
kohdentaa. Lajien esiintymistiedon lisäksi on myös
hyvin keskeistä tuntea lajien elintapavaatimukset sekä
niiden esiintymiseen ja siinä tapahtuneisiin muutoksiin
vaikuttavat tekijät.
Lajistotutkimusten ja seurantojen puute estää eri lajien
runsaudessa tapahtuvien suurtenkin muutosten havaitsemisen. Kansainvälisesti on kasvavaa huolta hyönteisten, erityisesti pölyttäjien voimakkaasta vähenemisestä,
millä on huomattavia vaikutuksia maataloustuotantoon
ja ihmisten hyvinvointiin. Hyönteisten vähenemisellä on
huomattavia ja laajoja vaikutuksia myös ekosysteemien toimintaan. Suomessa tavallisten ja runsaiden lajien
muutoksista saadaan tietoa lähinnä linnuista ja osasta
nisäkkäitä, muissa eliöryhmissä tarve tiedon lisäämiselle on ilmeinen.
Suojelutoimien kohdentamisen näkökulmasta on
syytä huomioida, että monissa eliöryhmissä on lajeja,
joiden elinympäristövaatimuksia ei tunneta riittävästi,
jotta elinympäristöjen hoitotoimia pystyttäisiin suunnittelemaan ne huomioiden. Putte-tutkimusohjelman
yhteydessä valmistuneet julkaisut ja opaskirjat ovat
lisänneet tarvittavaa tietoa lajien biologiasta ja elinympäristövaatimuksista. Tiedon lisäämiseksi uhanalaisista
ja puutteellisesti tunnetuista lajiryhmistä, Suomen lajistosta ylipäänsä ja lajien esiintymisessä ja runsaudessa
tapahtuvista muutoksista tulee Putte-tutkimusohjelmaa
laajentaa koskemaan myös muita elinympäristöjä kuin
metsiä ja lisätä ohjelman rahoitusta huomattavasti. Lajistotutkimusohjelmaa varten tulisi valtion budjetissa
varata vuositasolla vähintään noin 800 000 euron vuotuiset voimavarat, minkä lisäksi tutkimusrahoittajien
tulisi kohdentaa aiempaa enemmän rahoitusta lajiston
monimuotoisuutta koskevaan tutkimukseen.
Ruususiipisirkka (Bryodemella tuberculata) on äärimmäisen
uhanalainen (CR) heinäsirkka, ja lajilta tunnetaan Suomesta vain yksi nykyinen esiintymispaikka. Ruususiipisirkka on
avoimien hiekka- tai sorapohjaisten harjurinteiden laji, jota
uhkaavat kuloalueiden ja muiden luontaisen sukkession alkuvaiheiden väheneminen sekä avoimien alueiden sulkeutuminen.

9) Käynnistetään monitieteinen tutkimusohjelma
puutteellisesti tunnettujen lajiryhmien DNAmenetelmin tutkimiseksi, uhanalaistumisprosessin
ymmärtämiseksi ja monimuotoisuuskadon ekosysteemivaikutusten selvittämiseksi.
Nopean lajien taantumisen ja uhanalaistumisen vuoksi pelkästään perinteisillä menetelmillä ei enää saada
riittävän kattavaa tietopohjaa eliöstöstä, vaan uusiakin
tutkimusmenetelmiä tarvitaan. Monissa lajiryhmissä
taksonominen tieto on hyvin puutteellista erityisesti sen
vuoksi, että lajeja on paljon, ne ovat pienikokoisia tai
niiden erottamiseen on käytettävissä liian vähän morfologisia tuntomerkkejä. On ilmeistä, että perinteisin
morfologisin menetelmin tutkimustyön eteneminen tulee näissä ryhmissä olemaan hyvin hidasta. Esimerkiksi
monet maaperässä elävät ekologisesti tärkeät lajiryhmät,
kuten sukkulamadot, tunnetaan erittäin huonosti.
Viimeisen kymmenen vuoden aikana DNA-sekvenssien, varsinkin ns. DNA-viivakoodien, käyttö ja tutkimus ovat lisääntyneet suuresti. Osana kansainvälistä
iBOL-hanketta kansallinen viivakoodihanke (FinBOL)
on rakentanut kattavan DNA-viivakoodivertailukirjaston Suomen lajistolle (lähes 20 000 lajia). DNA-viivakooditutkimus on paljastanut runsaasti uusia lajeja varsinkin huonosti tunnetuista ryhmistä, kuten sienistä ja
sääskistä. DNA-viivakoodien avulla voidaan määrittää
massiivisia yksilömääriä, ja se edistää erityisesti huonosti tunnettujen lajiryhmien taksonomista tutkimustyötä.
DNA-viivakoodaus kehittyy myös menetelmällisesti nopeasti ja analyysikustannukset laskevat nopeasti. Kansainvälisenä pyrkimyksenä on lukea DNA-viivakoodi
vuoteen 2025 mennessä 2,5 miljoonalle lajille, eli useammalle kuin mitä lajeja on tuohon mennessä todennäköisesti kuvattu. Suomessa DNA-viivakoodien käyttöä
erityisesti huonosti tunnettujen lajiryhmien kohdalla
tulee tukea enenevässä määrin ja DNA-viivakoodien
hyödyntämistä myös lajistoseurannoissa tulee selvittää.
Uhanalaistumisen syyt, uhanalaistumisprosessi sekä uhanalaistumisen vaikutukset laajemmin ekosysteemien toimintaan tunnetaan vaihtelevasti. Jotta suojelutoimet voidaan tehokkaasti ja kustannusvaikuttavasti
kohdentaa, tarvitaan perustietoa syistä ja vaikutusmekanismeista.
Pölyttäjien ja ravintokasvien satojen välinen yhteys
on kouriintuntuva esimerkki ekosysteemipalvelujen ja
monimuotoisuuden välisestä yhteydestä. Tätä vastoin
etenkin monimuotoisuuden merkityksestä ekosysteemien säätelypalveluille tiedetään niukasti. Parempi
Vaarantunut (VU) verijuotikas (Hirudo medicinalis) elää matalissa, kirkasvetisissä lammissa ja melko rehevissäkin lammikoissa,
viihtyen erityisesti vesikasvillisuuden seassa. Lajia uhkaa etenkin sopivien elinympäristöjen väheneminen kuivatuksen, ojitusten ja rakentamisen seurauksena. Kuva: Håkan Söderholm.

ymmärrys ja edelleen oikeammin kohdennetut toimet
ovat tärkeitä niin lajiston suojelun kuin ekosysteemien
toimivuuden takaamisen kannalta.
Monitieteinen uhanalaisuuteen liittyvä tutkimusohjelma on strategisesti tärkeä ja ajankohtainen tutkimusteema.
10) Jatketaan jäljellä olevia lajiston pitkäaikaisseurantoja ja lajikohtaisia seurantoja. Käynnistetään
valtakunnallinen pölyttäjähyönteisseuranta. Kohdennetaan lajistokartoituksia puutteellisesti tunnetuille
alueille sekä suojelualueilla että niiden ulkopuolella.
Lajistoseurannat ovat tärkeitä tiedon lisäämiseksi yleisestä lajiston kehityksestä, samalla saadaan tietoa myös
uhanalaisista lajeista ja niiden elinympäristöistä. Toimivia, pitkään jatkuneita seurantoja on esitelty muun
muassa Uhanalaisten lajien suojelun toimintaohjelmassa
(Ympäristöministeriö 2017b). Näitä ovat esimerkiksi riistalajien seurannat (mm. riistakolmiolaskennat), linnustoseurannat, joiden avulla saadaan tietoa muun muassa
puutteellisesti tunnetuista lintulajeista ja vesilintukannoista, valtakunnallinen päiväperhosseuranta (NAFI)
sekä Suomen Perhostutkijain Seuran ja Metsähallituksen luontopalvelujen yhteinen tunturiperhosseuranta.
Lajistoseurannat kohdistuvat kuitenkin hyvin pieneen
osaan koko lajistosta. Maatalousympäristöjen perhosseurannan ja valtakunnallisen yöperhosseurannan
(NOCTURNA) jatkuminen on ollut rahoitusvaikeuksien vuoksi vaakalaudalla. Lisäksi ympäristöhallinnon
havaintopalkkiorahoilla aiemmin tehty uhanalaisten
lajien esiintymispaikkojen tarkistaminen on jouduttu
lopettamaan rahoituksen puutteessa.
Vakiintuneita pitkäaikaisseurantoja tulee jatkaa ja
niiden rahoitus tulee turvata. Seurantoja tulee kehittää tuottamaan entistä paremmin tietoa uhanalaisten
lajien ja niiden elinympäristöjen tilasta ja kehityksestä
sekä suojelualueilla että niiden ulkopuolella. Runsaasti
uutta tietoa on saatu viime aikoina vedenalaisen luonnon kartoituksissa (VELMU), joiden tarkoituksena on
selvittää muun muassa uhanalaisten ja puutteellisesti
tunnettujen merilajien esiintymistä. Kartoitusten apuna
käytetään elinympäristöjen mallinnuksia, joiden avulla
on jo löydetty uusia uhanalaisten merilajien esiintymiä.
Valtakunnallisen pölyttäjähyönteisseurannan käynnistäminen on erittäin ajankohtaista. Pölyttäjähyönteiset ovat tärkeitä kasvien siementuoton varmistamisessa,
myös ihmisen ja eläinten ravintokasvien. Satotilastoista
on havaittu, että viimeksi kuluneiden 15–20 vuoden aikana hyönteispölytteisten viljelykasvien sadot ovat maatalousvaltaisilla alueilla laskeneet selvästi. IPBESin (Intergovernmental Platform on Biodiversity & Ecosystem
Services) raportin (IPBES 2016) mukaan pölyttäjäriippuvaisten viljelykasvien sadot eivät ole viljelymenetelmien
kehittymisestä huolimatta kehittyneet yhtä myönteisesti
kuin muiden kasvien.
Lajistokartoituksia tulee kohdentaa myös suojelualueiden ulkopuolelle etenkin niissä eliöryhmissä, joista
tunnetut tiedot lajien esiintymisestä keskittyvät vahvasti
suojelualueille (mm. nilviäiset). Kartoituksia pitää kohdentaa uusilla painotuksilla eri elinympäristöjen kesken.
Myös kartoitusmenetelmiä pitää kehittää eliöryhmän
ominaisuuksien mukaan. Esimerkiksi sienten seuranta
on hankalaa, koska itiöemiä ei ilmesty joka vuosi. Joissakin tapauksissa kansalaishavainnot voisivat olla merkittävä apu seurannassa. Esimerkiksi paljakkakilpiäistä
(Lepidurus arcticus) voi löytyä kalojen mahoista ja lajin havaintoja olisi mahdollista saada kalastusluvan haltijoilta.
6.4
Eliötyöryhmien toiminta ja
vapaaehtoistoiminnan tuki
11) Varmistetaan eliötyöryhmien työn jatkuvuus ja
parannetaan edelleen työryhmien edellytyksiä koota
tietoa uhanalaisuusarviointeja ja lajien turvaamistoimenpiteitä varten.
Lajien uhanalaisuusarvioinneissa ja sitä tukevassa työssä toimivien eliötyöryhmien toiminnan kehittäminen
ja jatkuvuuden varmistaminen pitkällä aikajänteellä on
erityisen tärkeää. Työryhmät ovat toimineet aktiivisesti
lajien uhanalaisuuden arvioinnissa, keränneet huomattavan osan uhanalaisuusarvioinnissa tarvittavasta uudesta tiedosta, toimineet asiantuntijoina kiireellisimmin
turvaamistoimia tarvitsevien lajien valinnassa sekä sovittaessa tarvittavista suojelu- ja hoitotoimista alueellisissa priorisointineuvotteluissa ja edistäneet monilla
muilla tavoin Suomen lajiston tuntemusta ja suojelua.
Työryhmien asiantuntijat ovat olleet mukana lajien seurannoissa ja inventoinneissa sekä myös sovittujen toimien paikallisessa toteutuksessa.
Työryhmien työn suunnitteluun ja toiminnan ohjaamiseen tarvitaan eliöryhmäkohtaisen koordinaattorin
tai sihteerin työpanos, ja vapaaehtoistyön osuus eri
työryhmissä tulee huomioida. Koordinoinnin ja muiden pakollisten kulujen kattamisen lisäksi työryhmien
työtä voidaan tukea esimerkiksi tarjoamalla palautteena
erilaisia yhteenvetoja ja apua muun muassa viestintään
ja harrastustoiminnan edistämiseen. Uhanalaisuusarviointien välillä työryhmien työn painopistettä voitaisiin nykyistä enemmän kohdentaa tuoreen lajitiedon

kokoamiseen sekä suojelu- ja hoitotoimien toteutuksen
ohjaamiseen hallinnon avuksi, mikä edellyttäisi myös
rahoituksen säilyttämistä vuositasolla noin 400 000 eurossa, eli samalla tasolla kuin työläimmässä uhanalaisuusarvioinnin vaiheessa. Lisäksi eri organisaatioissa
työskentelevien tutkijoiden ja muiden asiantuntijoiden
mahdollisuus käyttää työaikaansa eliötyöryhmätyöhön
on jatkuvasti heikentynyt. Laaja-alaisen asiantuntemuksen varmistaminen jatkossa tulee todennäköisesti
edellyttämään työpanoksen rahallista korvaamista niiltä
osin, kuin eliötyöryhmätyö ei suoraan ole kyseiselle organisaatiolle hyödyllistä.
6.5
Uhanalaisuusarvioinnin jatkotoimet
12) Päivitetään luonnonsuojeluasetuksen liitteet viipymättä uuden tiedon mukaisesti.
Uhanalaisten lajien suojelutoimien toimeenpanoa varten
luonnonsuojeluhallinnon työn tueksi tarvitaan päivitetyt luettelot luonnonsuojeluasetuksen (471/2013) erityisesti suojeltavista ja muista uhanalaisista lajeista sekä
rauhoitetuista lajeista. Lainsäädännön ajantasaisuuden
ja turvaamistoimien priorisoinnin ja toimenpiteiden
suunnittelun kannalta asetuksen liitteet tulee päivittää
viipymättä uhanalaisuusarvioinnin pohjalta. Uhanalaisten riistaeläinten ja kalakantojen pyynnin sääntelyn tulee pohjautua jatkuvaan kantojen seurantaan, ja tarvittaessa rajoituksiin tai rauhoituksiin.
13) Tuotetaan Suomen lajien seuraava uhanalaisuuden arviointi viimeistään vuonna 2030. Kevennetään
arviointiprosessia tietojärjestelmien tehokkaan
käytön avulla.
Uhanalaisuuden arvioinnit on toteutettu pääsääntöisesti samanaikaisesti kaikista eliöryhmistä. Nisäkkäiden
(Liukko ym.) ja lintujen (Tiainen ym.) edelliset uhanalaisuusarvioinnit ilmestyivät erillisjulkaisuina vuonna 2016. Seuraava kaikki eliöryhmät mahdollisimman
kattavasti sisältävä lajien uhanalaisuuden arviointi laaditaan viimeistään vuonna 2030. Yksittäisten eliöryhmien arviointeja tehdään kokonaisuudesta erillään vain
erityisistä syistä. Arviointiprosessia voidaan keventää
esimerkiksi tätä arviointia varten kehitetyn arviointityökalun jatkokehityksen avulla. Työkaluun on mahdollista jo arviointien välillä syöttää kertynyttä seuranta- ja
tutkimustietoa.
Erittäin uhanalaista (EN) rupiliskoa (Triturus cristatus) on autettu
muun muassa kaivamalla sille uusia
kutulammikoita ja syventämällä
entisiä. Kutulampien veden riittävyys, vedenlaatu sekä kalattomuus
ovat keskeisiä lajin lisääntymiselle, mutta lampien läheisyydessä
tarvitaan sopivia elinympäristöjä
myös kuivalla maalla eläville aikuisille. Kuva: Riku Lumiaro
Lyhenteiden selitykset
Tässä luvussa selitetään kuvissa, taulukoissa ja Punaisella listalla käytetyt lyhenteet. Punaisen listan lajit on
lueteltu tieteellisen nimen mukaisessa aakkosjärjestyksessä. Tieteellisen nimen lisäksi esitetään lajin suomenkielinen ja ruotsinkielinen nimi. Suomenkielisiä ja
etenkään ruotsinkielisiä nimiä ei kaikille Punaisen listan
lajeille ole toistaiseksi olemassa.Eliötyöryhmät valmistautuvat uhanalaisuusarviointiin usean
vuoden ajan ja kerryttävät tietoa Suomen lajistosta. Kuvassa
sammaltyöryhmä tutkii lumenviipymien sammallajistoa Utsjoella. Kuva: Kimmo Syrjänen

Lajisto ja tiedon taso
Suomessa elää murtovedessä ja makeassa vedessä joukko levälajeja, jotka ovat vain etäisesti toisilleen sukua.
Arvioinnissa tarkasteltiin vain makroskooppista lajistoa, sillä kriteerit eivät sovellu mikroskooppisten lajien
arviointiin. Itämeren makrolevälajiston levinneisyyttä
määrittävät pitkälti veden suolaisuus ja käytettävissä
olevan valon määrä. Niinpä mereisen levälajiston määrä
vähenee siirryttäessä eteläiseltä Itämereltä kohti Itämeren pohjoisosia. Levien paikalliseen esiintymiseen vaikuttavat monet ympäristötekijät, kuten sopivan kasvualustan saatavuus ja kasvupaikan avoimuus aallokolle,
valon määrä vedessä sekä veden ominaisuudet. Makeassa vedessä elävien levälajien levinneisyyteen vaikuttaa
sopivan kasvualustan ja veden ominaisuuksien lisäksi
myös lajien leviämiskyky vesistöjen välillä.
Punaleviin (Rhodophyta) kuuluu maailmanlaajuisesti
2 500–6 000 lajia (Lüning 1990), joista 174 on tavattu ItäKirsi Kostamo, Heidi Arponen, Pertti Eloranta, Suvi Kiviluoto, Marja Koistinen & Elina Leskinen
Levät 
merellä (HELCOM 2012). Näistä arviolta 18 esiintyy tai
esiintyy mahdollisesti Suomessa. Makeanveden punalevälajisto on maailmanlaajuisesti merilajistoa suppeampi,
noin 180 lajia, lukumäärän vaihdellessa uusien geneettisten analyysien tuloksena. Suomessa on kartoituksissa tavattu 30 makeanveden punalevälajia (Eloranta ym. 2018).
Ruskoleviin (Phaeophyceae) kuuluu maailmanlaajuisesti 1 500–2 000 lajia (Lüning 1990), joista Itämerellä on
tavattu 140 lajia. Näistä arviolta 38 esiintyy tai esiintyy
mahdollisesti Suomen merialueella (HELCOM 2012).
Suomen makeanveden ruskolevälajistosta on lähinnä
yksittäisiä havaintoja, joten lajien levinneisyyttä saatikka uhanalaisuutta ei lähdetty arvioimaan.
Viherleviä (Chlorophyta) arvioidaan olevan maailmassa 9 000–12 000 lajia (Lüning 1990), joista Itämeressä
on tavattu 108 (HELCOM 2012). Suomen merialueella
arvioidaan esiintyvän ainakin 55 viherlevälajia (HELCOM 2012). Makeanveden lajistosta saatavilla olevan
tiedon määrä on hyvin puutteellinen, joten se jätettiin
arviointityön ulkopuolelle.
Näkinpartaisten (Characeae) lajimääräksi on arvioitu
maailmanlaajuisesti noin 450 (Krause 1997). Itämerestä tunnetaan 11 yksinomaan tai pääosin meressä elävää lajia, sekä 14 pääosin makeassa vedessä elävää lajia
(Schubert & Blindow 2003) ja Suomestakin on tavattu 21
näkinpartaislajia.
Levät • Algae
150
.
Arviointi
Näkinpartaiset on arvioitu vuosina 2000 ja 2010 ja osa
muusta levälajistosta vuonna 2000 (Rassi ym. 2001,
Koistinen 2010). Nyt tarkastelussa oli 122 levälajia, joista arvioitiin 115 lajia perustuen edellisiin arviointeihin,
havaintotietokantojen sisältämiin aineistoihin, sekä niitä täydentäviin kirjallisuushavaintoihin (taulukko 23).
Itämeren lajiluettelon kokoamisessa hyödynnettiin
Nielsenin ym. (1995) ja HELCOMin (2012) julkaisuja.
Makeanveden punalevien lajiluettelo pohjautui pääosin
koko Suomen kattavan, jo 1990-luvun alussa aloitetun
projektin tuloksiin, jotka muodostuvat yli 3 000 havaintopisteestä (Eloranta ym. 2018).
Itämeren lajistosta tehty uhanalaisuusarvio perustui
suurelta osin Vedenalaisen meriluonnon monimuotoisuuden inventointiohjelmassa (VELMU) vuosina
2004−2017 koottuun aineistoon. Ahvenanmaan lajien
tarkastelussa hyödynnettiin lähinnä Husön biologisen
aseman raporttisarjassa julkaistuja havaintoaineistoja
ja kirjallisuutta lajien esiintymisen toteamisessa ja mahdollisen muutoksen arvioinnissa (esim. Berglund & Roos
2000, Appelgren ym. 2004). Mereisen levälajiston uhanalaisuuden arvioinnissa hyödynnettiin tausta-aineistona
myös Itämeren suojelukomission (HELCOM) koko Itämerta koskevaa lajien uhanalaisuusarviota (HELCOM
2013) ja joitain kansallisessa luontotyyppien uhanalaisuusarvioinnissa (Kotilainen ym. 2018) tuotettuja aineistokokonaisuuksia.
Levien esiintymien runsaudesta ei yleensä ole havaintoja eikä paikkoja ole seurattu riittävästi lajistossa tapahtuvien muutosten arvioimiseksi. Arviointi tehtiinkin
pääosin B-kriteerillä esiintymisalueen koon ja elinympäristön laadun muutosten perusteella. Viime vuosina
lisääntyneestä tiedosta huolimatta arviointi pohjautui
edelleen vahvasti asiantuntijaryhmän käsitykseen lajien
levinneisyydestä ja tilasta.
Itämeren lajien tarkastelujaksona käytettiin pääosin
vuosia 2004−2017, jolloin kaikki VELMU-ohjelmassa
tehdyt lajihavainnot voitiin hyödyntää arvioinnissa.
Työtä vaikeuttivat puutteellinen tieto monien levälajien elinkierrosta ja sukupolven pituudesta, sekä levien
kyky lisääntyä suvuttomasti. Esimerkiksi itämerenhaurun (Fucus radicans) kyky levitä sekovarresta irronneiden
kappaleiden avulla ja joidenkin näkinpartaislajien kyky
tuottaa oogoniopankkeja pehmeään pohjasedimenttiin
vaikeutti arviointikriteereiden käyttöä.
Suomen levälajistosta (Nielsen ym. 1995, HELCOM
2012) tyrskypurppuralanka (Bangia atropurpurea) jätettiin arvioinnin ulkopuolelle (NE) taksonomisten epäselvyyksien vuoksi. Harmotupsukka (Audouinella leibleinii)
ja keritupsukka (A. pygmaea) jätettiin arvioinnin ulkopuolelle (NE) vanhojen näytteiden määritysten epävarmuuden vuoksi. Murtovesilajistosta jätettiin hentokarvasuti (Sphacelaria cirrosa) arvioinnin ulkopuolelle (NE),
sillä sen esiintymisestä ei ollut Suomessa havaintoja
viimeisten vuosikymmenien aikana eikä lajin aikaisempia havaintoja kyetty varmentamaan. Suppunäkinparta
(Chara connivens) katsottiin vieraslajina arviointiin soveltumattomaksi (NA).
Uhanalaisuus
Puutteellisesti tunnetuiksi (DD) arvioitiin 36 % arvioiduista levistä (taulukko 24). Punalevälajeista kuudesta
(15 % arvioiduista lajeista/leväryhmä), ruskolevistä 15
(56 %) ja viherlevistä 20 (71 %) oli saatavilla riittämättömästi tietoa arvioinnin suorittamiseksi. Tämä johtuu
pääosin siitä, että Itämeren lajistokartoitukset toteutetaan usein kesäkuukausien aikana, joten varhain keväällä ja myöhään syksyllä esiintyvistä lajeista ei kerry
havaintoja. Myös esimerkiksi rihmalevävyöhykkeen
yläosassa ja/tai roiskevesivyöhykkeessä elävästä lajistosta oli vähän havaintoja käytettävissä, mikä heijastuu
viherlevien uhanalaisuuden arviointituloksiin. Lisäksi
monet lajit elävät Suomen rannikolla esiintymisalueensa
ääriosissa ja lisääntyvät ainoastaan suvuttomasti. Varma
lajitason määritys voi edellyttää lisääntymisrakenteiden
tutkimista tai vaihtoehtoisesti geneettistä sekvensointia,
mihin resurssit eivät koko rannikon mitalta ole riittäneet.
Arvioiduista lajeista 41 % on elinvoimaisia (LC) (taulukko 24). Silmälläpidettäviksi (NT) arvioitiin 15 % lajistosta ja uhanalaisiksi luokiteltuja (CR−VU) levälajeja on
yhteensä 10 lajia (9 %) (taulukko 23), joskin leväryhmien
välillä oli paljon eroja (taulukko 24). Huomattava osa
arvioiduista Itämeren lajeista on puutteellisesti tunnettuja (DD) huolimatta VELMUssa kootusta laajasta tietoaineistosta.
Yhteensä viisi punalevälajia arvioitiin uhanalaisiksi
(CR−VU) ja yhdeksän silmälläpidettäviksi (NT) (taulukko 24). Näistä makeassa vedessä elävät kaunotupsunauha (Batrachospermum elegans), lehosyherönauha
(Kumanoa virgato-decaisneana) ja rustonauha (Tuomeya
americana) arvioitiin vaarantuneiksi (VU) ja helmisyherönauha (Kumanoa globospora) erittäin uhanalaiseksi
(EN). Silmälläpidettäviksi (NT) arvioitiin tummatupsunauha (Batrachospermum atrum), helmitupsunauha (B.
helminthosum), tankeatupsunauha (B. keratophytum), suotupsunauha (B. vogesiacum), kalkkisamettinauha (Sheathia boryana), nyppyharjaslevä (Lemanea mamillosa), jäyhäharjaslevä (L. rigida) ja puropunakalvo (Hildenbrandia
rivularis). Näiden lajien uhanalaisuusluokat perustuivat
Levät • Algae
151
.
pieniin havaintomääriin Suomessa tai koko Euroopassa
huolimatta intensiivisestä kartoitustyöstä. Itämeren lajeista tummahelmilevä (Ceramium virgatum) luokiteltiin
vaarantuneeksi (VU) ja takkupunahuiska (Rhodomela
confervoides) silmälläpidettäväksi (NT). Molemmat lajit
kasvavat pääosin kalliorantojen syvemmissä osissa, punalevävyöhykkeessä, jossa esimerkiksi rehevöitymisen
vaikutukset niiden pääasialliseen kasvuympäristöön
ovat olleet merkittäviä.
Näkinpartaisista uhanalaisiksi (CR−VU) arvioitiin
viisi ja silmälläpidettäviksi (NT) viisi lajia (taulukko 24).
Harmaanäkinparta (Chara contraria) arvioitiin edelleen
äärimmäisen uhanalaiseksi (CR). Lajista on tehty tarkastelujakson aikana vain yksi havainto Kuusamosta
ja aikaisempi populaatio Ahvenanmaalta on ilmeisesti
tuhoutunut. Piikkinäkinparta (C. horrida) arvioitiin edelleen erittäin uhanalaiseksi (EN). Lajista on vain niukasti
tuoreita havaintoja, eniten Ahvenanmaalta mutta myös
muutama kasvupaikka Saaristomereltä ja eteläiseltä
Selkämereltä. Vanhoilta kasvupaikoiltaan Suomenlahden rannikolta lajia ei ole löytynyt. Silonäkinparta (C.
braunii), kalvassiloparta (Nitella hyalina) ja hentosiloparta
(N. gracilis) arvioitiin vaarantuneiksi (VU). Silonäkinparran esiintymät sijaitsevat pääosin sisämaan rehevissä
järvissä, mutta muutamia havaintoja on myös vähäsuolaisessa murtovedessä rannikon jokisuissa. Kalvassiloparran esiintymät keskittyvät Suomenlahden rannikolle,
Porvoon itäpuolelle. Lajin vanhoja kasvupaikkoja uhkaa
ruovikoituminen ja umpeenkasvu. Hentosiloparrasta
tunnetaan vain yksi uudehko esiintymä Pohjois-Karjalasta, eikä uusia havaintoa ole tehty edes sen aikaisemmilta kasvupaikoilta. Tähtimukulaparta (Nitellopsis
obtusa) on yleistynyt jonkin verran esimerkiksi Pohjanpitäjän lahdella ja uusia esiintymispaikkoja on löytynyt
Suomenlahden rannikon ruovikoiden aukoista, joten lajin uhanalaisuusluokka arvioitiin silmälläpidettäväksi
(NT). Muita silmälläpidettäviä näkinpartaislajeja ovat
kalkkinäkinparta (Chara intermedia), pohjannäkinparta
(C. strigosa) sekä tummasiloparta (Nitella confervacea).
Tunturisykeröpartaa (Tolypella canadensis) on löydetty
vain aivan pohjoisimmasta Suomesta. Näkinpartaiset
ovat ryhmänä herkkiä rehevöitymisen vaikutuksille, ja
monet niiden luontaiset elinympäristöt ovatkin tuhoutuneet veden samenemisen ja ruovikoiden levittäytymisen myötä. Näkinpartaisten kasvupaikkoihin kohdistuu
myös vesirakentamisen ja veneliikenteen luomaa rasitetta.
Ruskolevistä silmälläpidettäviksi (NT) arvioitiin jouhiluppolevä (Dictyosiphon chordaria), rakkohauru (Fucus
vesiculosus) ja itämerenhauru (F. radicans). Ruskolevissä,
kuten myös viherlevissä, useimmat rihmamaiset lajit
hyötyvät rehevöitymisestä eivätkä rehevöitymisestä aiheutuvat ympäristömuutokset aiheuta niiden taantumista. Ilmastonmuutoksen vaikutukset Itämeressä, kuten
suolapitoisuuden lasku tai meriveden happamoituminen, voivat tulevaisuudessa aiheuttaa monien mereistä
alkuperää olevien rusko- ja punalevien taantumisen
myös Suomessa.
Suojelu, seuranta ja tutkimus
Tärkein levien suojelukeino on vesien tilan parantaminen, sillä rehevöitymisen seurauksena heikentyneet tai
hävinneet kasvupaikat ovat merkittävin syy levälajien
taantumiseen. Korkea veden ravinnepitoisuus lisää vedessä olevien hiukkasten määrää, mikä vähentää valon
määrää vesipatsaassa ja lisää hienojakoisen aineksen
.
dimentaatiota koville kasvualustoille. Tämän seurauksena levien käytettävissä olevien kovien, valoisien merenpohjien määrä vähenee ja osa aikaisemmin käytettävissä
olleista elinympäristöistä häviää.
Rannikon matalien lahtien lisääntyvä virkistyskäyttö
vaikuttaa pehmeillä pohjilla elävien lajien, kuten näkinpartaisten, elinmahdollisuuksiin. Virkistyskäyttömahdollisuuksien takaamiseksi matalia merenlahtia usein
ruopataan ja niiden sulkeutuneisuutta pyritään vähentämään esimerkiksi kynnyksiä poistamalla. Aktiivinen
ihmistoiminta voi kuitenkin heikentää näkinpartaisten
elinolosuhteita lisäämällä esimerkiksi sekovarren päälle
kerrostuvan sedimentin määrää tai samentamalla vesipatsaan. Myös merenlahtien umpeenkasvu esimerkiksi
ruovikoitumisen seurauksena on heikentänyt joidenkin
näkinpartaislajien elinolosuhteita.
Levälajistoon liittyvää tutkimusta tulee lisätä erityisesti rannan roiskevesivyöhykkeessä ja kevät-/syyslajistosta, jotta saadaan tuotetuksi kattava kuva Suomen
mereisestä levälajistosta. Kartoituksia tulee kohdentaa
myös sisävesiin, joista on koottu tähän mennessä tietoa vain punalevien levinneisyydestä ja ekologiasta.
Lajintunnistusta helpottamaan ja lajihavaintojen varmentamiseksi tulee ottaa käyttöön nykyaikaiset DNAsormenjälkimenetelmät erityisesti niillä lajeilla, joilla
morfologiset tuntomerkit eivät mahdollista riittävän
luotettavaa lajintunnistusta.
Levälajistoon ja sen tilaan liittyvää seurantaa tulee
kehittää kokonaisuudessaan, jotta lajien tilassa tapahtuvat muutokset voidaan havaita riittävän luotettavasti ja
ajoissa. Käytännössä tämä edellyttää uusien, levälajiston
monimuotoisuutta kuvaavien indeksien kehittämistä.
Kiitokset
Ahvenanmaata koskevista aineistoista kiitämme erityisesti Åbo Akademin Husön biologisen aseman amanuenssia, Tony Cederbergiä. Kiitokset myös Jaanika
Blomsterille (Helsingin yliopisto), Henna Rinteelle (Åbo
Akademi) ja Ari Ruuskaselle osallistumisesta haurujen
uhanalaisuusarviointiin.
.
Lajisto ja tiedon taso
Maapallolla arvioidaan kasvavan noin 18 000 sammallajia (Goffinet & Shaw 2009). Ne jakautuvat kolmeen pääryhmään: lehtisammaliin (Bryophyta), maksasammaliin
(Marchantiophyta) ja sarvisammaliin (Anthocerophyta).
Suomessa kasvaa 917 sammallajia: lehtisammalia tunnetaan 681 lajia, maksasammalia 234 lajia ja sarvisammalia
kaksi lajia. Lisäksi tiedossa on useita kymmeniä alalajeja
ja muunnoksia.
Edellisen uhanalaisuusarvioinnin (Syrjänen ym.
2010) jälkeen sammalista on kertynyt runsaasti uutta
tietoa niin Suomesta kuin muualta maailmasta. Tähän
on osaltaan vaikuttanut korkeatasoinen sammaltaksonomian tutkimus, joka on tarkentanut tietämystä lajiston
sukulaisuussuhteista. Suomessa on käytössä Euroopan
sammalten uhanalaisuusarvioinnin tieteellinen nimistö
(ECCB 2016). Suomen lehti- ja maksasammalten tieteellinen nimistö on päivitetty Euroopan nimistöä vastaavaksi edellisen arvioinnin jälkeen. Suomenkielisiä nimiä ei
ole arvioinnin yhteydessä päivitetty.
Sammalten suojelun ja tiedon lisäämisen kannalta
keskeisimpiä ympäristöhallinnon hankkeita 2010-luvulla on ollut kiireellisintä suojelua tarvitsevien lajien valitseminen sekä lajisuojelun alueelliset priorisointineuRiikka Juutinen, Kimmo Syrjänen, Terhi Korvenpää, Tiina Laitinen, Inkeri Ahonen, Sanna Huttunen,
Turkka Korvenpää, Timo Kypärä, Ari Parnela, Riitta Ryömä & Tauno Ulvinen
Sammalet • Bryophytes
Bryophyta
vottelut (Kemppainen & Kaipiainen-Väre 2017). Monen
vanhan havaintopaikan nykytila on saatu selvitettyä ja
myös uusia havaintopaikkoja on löytynyt kiireellisesti
suojeltavista lajeista. Metsähallituksen systemaattiset
lajistokartoitukset suojelukohteilla ovat tuottaneet runsaasti uutta havaintotietoa alueilta, joista osa on ollut
ennestään huonosti tunnettuja tai kokonaan tutkimattomia. Etenkin Pohjois-Suomen suojelualueilla eräiden
uhanalaisten lajien kannat ovat osoittautuneet paljon
aiemmin tiedettyä suuremmiksi. Ari Parnelan ja Harri
Arkkion (2015) kattava Pirkanmaan kallioiden sammaltutkimus on tuottanut uutta tietoa lajien esiintymisestä
ja yleisyydestä. Uutta tietoa on kertynyt myös soidensuojelun täydennysohjelman ja pohjavesialueiden kartoituksissa. Uhanalaisuuden arvioinnissa tarvittavaa
tietoa ovat tuottaneet sammaltyöryhmän ja ympäristöhallinnon sekä yliopistojen ja kasvimuseoiden tutkijoiden lisäksi erilaisiin hankkeisiin luontoselvityksiä tehneet konsultit, luontojärjestöjen edustajat ja yksittäiset
sammalharrastajat. Mielenkiinto sammalia kohtaan on
selvästi lisääntynyt parissa vuosikymmenessä. Tähän on
vaikuttanut sammalia käsittelevän määrityskirjallisuuden lisääntyminen (Hallingbäck ym. 2006, 2008, Hedenäs
ym. 2014, Laine ym. 2009), sammaltyöryhmän laatimat
Suomen sammalten ajantasaiset levinneisyystaulukot ja
Sammalet • Bryophyta
158
.
retkeilytoiminta. Suomeen on saatu vanhempien asiantuntijoiden tukemana useita uusia sammalharrastajia ja
aloittelevia ammattilaisia.
Tieto Suomen sammalista on kasvanut paitsi maastossa, myös museonäytteiden parissa työskennellen. Tauno
Ulvinen (Oulun kasvimuseo) ja Sanna Huttunen (Turun kasvimuseo) ovat määrittäneet uudelleen useiden
sukujen ja lajien koko suomalaisen museomateriaalin.
Suomen puutteellisesti tunnettujen maksasammalsukujen tutkimushankkeessa Anna Oldén, Riitta Ryömä,
Xiaolan He ja Sanna Laaka-Lindberg (Ryömä ym. 2013)
määrittivät uudelleen osan kolmen maksasammalsuvun
suomalaisesta museomateriaalista. Joidenkin sukujen ja
lajien selvittämiseen on saatu apua ulkomaisilta sammalasiantuntijoilta.
Sammalten havaintotietoja on tallennettu etenkin
ympäristöhallinnon Hertta Eliölajit -tietojärjestelmään,
jossa on yli 23 000 sammalten havaintopaikkaa. Tämä
aineisto on ollut merkittävin tietolähde uhanalaisuuden
arvioinnissa. Hertasta puuttuvat kuitenkin edellisessä
arvioinnissa elinvoimaisiksi arvioitujen lajien havainnot, sekä usein uhanalaisten lajien uusimmat havainnot.
Suomen Lajitietokeskuksen kautta oli tarkasteltavissa
105 000 havaintoa 830 sammaltaksonista. Pääosa havainnoista on Oulun kasvimuseon ja Kuopion luonnontieteellisen museon kokoelmissa olevia, Kotka-kokoelmienhallintajärjestelmään tallennettuja näytteitä.
Arviointi
Uhanalaisuustarkastelussa on mukana 925 lajia ja lajinsisäistä taksonia (taulukko 25). Muutama vuoden 2010 arvioinnissa mukana ollut taksoni, joka puuttuu Euroopan
lajilistalta (ECCB 2016), jätettiin arvioimatta (NE) taksonomisen käsityksen muuttumisen vuoksi (taulukko 27).
Lajinsisäisistä taksoneista otettiin mukaan lähinnä jo
edellisessä arvioinnissakin (Syrjänen ym. 2010) mukana olleet Euroopan lajilistalla olevat taksonit. Yhteensä
67 Suomessa tavattua, pääasiassa lajinsisäistä taksonia
jätettiin kokonaan luokittelun ulkopuolelle. Joitakin äskettäin erilleen jaettuja lähilajeja arvioitiin edelleen yhdessä. Uusia taksoneita on edelliseen arviointiin verrattuna 25. Pääosa näistä on Suomesta edellisen arvioinnin
jälkeen löytyneitä uusia lajeja, jotka ovat todennäköisesti
kasvaneet maassa jo pitkään. Edellisessä arvioinnissa oli
mukana 906 taksonia.
Arviointi tehtiin alkuvuoden 2017 ja kevään 2018 välisenä aikana. Jokainen taksoni esiarvioitiin ja kaikki
paitsi selvästi elinvoimaiset (LC) lajit käsiteltiin yhteisesti työryhmän arviointikokouksissa. Pääosan arvioinneista tekivät sihteeri Riikka Juutinen, puheenjohtaja
Kimmo Syrjänen sekä Metsähallituksen edustajat Terhi
Korvenpää ja Tiina Laitinen. Arvioinnin pääasialliset
tietolähteet olivat Hertta Eliölajit -tietojärjestelmä sekä
Kotka-järjestelmään digitoidut museonäytteet. Arviointia haittasi etenkin Luonnontieteellisen keskusmuseon
sammalnäytteiden alhainen digitoimisaste. Museoiden
kokoelmanäytteitä ei käyty manuaalisesti läpi, kuten
edellisten arviointien yhteydessä oli tehty. Tietojärjestelmiin tallennettujen havaintojen lisäksi joidenkin lajien
arvioinnissa käytettiin edellisten arviointien yhteydessä
koottuja tietoja, tutkijoiden laatimia museonäytelistauksia keskeneräisistä taksonomisista selvityksistä, Global
Biodiversity Information Facility (GBIF) -portaalissa olevia havaintotietoja Suomen ulkopuolisissa kokoelmissa olevista näytteistä ja Suomen uhanalaiset sammalet
-kirjan tietoja. Useimpien uhanalaisiksi luokiteltujen
lajien esiintyminen, uhanalaisuusluokka ja arvioinnin
perusteet Ruotsissa ja Norjassa käytiin läpi.
Suomessa noudatettiin samoja periaatteita ja määritelmiä kuin samaan aikaan käynnissä olleessa IUCN:n
vetämässä Euroopan sammalten uhanalaisuusarvioinnissa. Näitä olivat yksilön, voimakkaan pirstoutumisen,
erittäin suurten kannanvaihteluiden, rajantakaisen vahvistuksen sekä luokkien hävinneet (RE) ja puutteellisesti
tunnetut (DD) määritelmät. Tästä syystä useimmat lajit
arvioitiin nyt eri tavoin kuin edellisessä vuoden 2010
arvioinnissa ja monien luokka muuttui. Etenkin voimakasta pirstoutumista ja erittäin suuria kannanvaihteluita
tarkasteltiin huomattavasti aiempaa tiukemmin IUCN:n
ohjeiden mukaisesti.
Esiintymis- ja levinneisyysalue laskettiin Kew Gardensin GeoCAT-työkalulla. Kriteerien tiukemman tulkinnan vuoksi tässä arvioinnissa vain harva taksoni (74)
on uhanalainen B-kriteerin perusteella, vaikka levinneisyys- tai esiintymisalueen pinta-ala alittaisikin kriteerin
raja-arvot. B-kriteeri oli yhdessä D-kriteerin kanssa käytetyin kriteeri edellisessä arvioinnissa.
Euroopan sammalten uhanalaisuuden arvioinnissa
kannustettiin arvioimaan yksilömääriä, mitä Suomen
sammalten edellisessä arvioinnissa oli tehty vain harvoin. Yksilön määritelmä muutettiin kaikille lajeille
samaksi 1 x 1 m -ruuduksi, jolla laji kasvaa. Tämä yksinkertaisti suuresti yksilömäärän arviointia. Kriteeri C
nousikin arvioinnissa käytetyimmäksi kriteeriksi (631
taksonia), myös D-kriteeriä käytettiin usein (154 taksonia). Monen lajin uhanalaisuusluokka nousi yksilömäärään perustuvien kriteerien käyttöönoton vuoksi.
Taantumiseen liittyvää A-kriteeriä käytettiin aiempaa
harvemmin ja tiukemmin (19 taksonia). A-kriteerin käyttöön edellytettiin tutkimuspohjaista tietoa elinympäris-
Sammalet • Bryophyta
159
.
tön taantumisesta ja taantumisen edellytettiin kohdistuvan tunnettuihin esiintymiin, ei vain lajille tyypilliseen
elinympäristöön. Edellisessä arvioinnissa A-kriteerillä
oli päädytty etenkin NT-luokkaan, nyt kriteerillä nostettiin lajeja myös uhanalaisiksi. Pääasiallisesti A-kriteeriin
liittyvät uhanalaisuuden arviot perustuvat lumenviipymistä riippuvaisilla lajeilla jo havaittuun lumenviipymien sulamiseen (Niittynen 2017) ja metsälajeilla
varttuneiden ja uudistuskypsien metsien tilastolliseen
uudistamisprosenttiin valtakunnan metsien inventoinnin (VMI11) tulosten perusteella (Luonnonvarakeskus
2018). A-kriteerin käyttöä pohdittiin etenkin sellaisten
lajin kohdalla, jotka ovat yleisiä tai joiden yksilömäärää
ei tietopuutteiden takia kyetä arvioimaan.
Sammalten sukupolvien pituuksina käytettiin samoja
arvoja kuin edellisessä arvioinnissa, jolloin sukupolvien
pituuksista oli käyty keskusteluja Ruotsin ja Norjan arvioinnista vastaavien asiantuntijoiden kesken (Hallingbäck 2009). Uusille lajeille sukupolven pituus katsottiin
edellisen arvioinnin yhteydessä tehdyltä pohjoismaiselta
listalta tai lajin puuttuessa siltä, vertaamalla sitä elinkiertostrategialtaan ja kasvualustaltaan samankaltaiseen lajiin. Lähes kaikki aiemmin hävinneiksi (RE) arvioidut
lajit palautettiin uhanalaisiksi (etupäässä luokkaan CR).
Useita lajeja on etsitty, mutta ei riittävästi esimerkiksi
epätarkan kasvupaikkatiedon vuoksi ja nyt katsottiin,
että niiden ei voida epäilyksettä sanoa hävinneen Suomesta. Osa näistä lajeista on havaittu Suomesta viimeksi
yli sata vuotta sitten. Samoin tiukentui puutteellisesti tunnettujen (DD) lajien arviointi. Useiden vanhojen
DD-lajien epävarmuus ei ollut riittävän suurta (LC−CR)
ja ne arvioitiin johonkin muuhun luokkaan. Toisaalta
luokkaan DD sijoitettiin useita muita lajeja kasvaneen
epävarmuuden vuoksi.
Uhanalaisuus
Suomen 905 arvioiduista sammaltaksonista puolet, 55 %
on elinvoimaisia (LC) (taulukko 26). Uhanalaisiksi luokiteltuja (VU, EN, CR) on 312 taksonia, 34 % lajistosta.
Silmälläpidettäviä (NT) on 60 taksonia, 7 % lajistosta.
Epäilyksettä hävinneenä (RE) pidetään vain yhtä lajia,
pohjankahtaissammalta (Distichium hagenii).
Useimmilla uhanalaisilla lajeilla on useita uhanalaisuuden syitä ja uhkatekijöitä. Niitä ei ole arvioinnin
yhteydessä laitettu tärkeysjärjestykseen, mutta pieniä
osapopulaatioita uhkaavat satunnaistekijät mainitaan
yhtenä uhkatekijänä 76 %:lla uhanalaisista sammalista,
ilmastonmuutos 34 %:lla ja metsien uudistamis- ja hoitotoimet 26 %:lla. Monien maankäyttömuotojen kuten
laidunnuspaineen muutosten, umpeenkasvun, metsätaloustoimien sekä ravinnelaskeuman vaikutuksia sammalten osapopulaatioihin ei tunneta kunnolla.
 Uhanalaiset sammalet eivät jakaudu elinympäristöluokkiin samassa suhteessa kuin niissä on sammallajeja.
Uhanalaisten lajien ensisijaisissa elinympäristöissä korostuvat tunturit (36 % uhanalaisista lajeista) ja kalkkikalliot (16 %). Noin puolet kummankin elinympäristön
sammalista on uhanalaisia. Myös metsissä ja Itämeren
rannoilla on suhteessa paljon uhanalaisia sammalia. Sen
sijaan ihmisen muokkaamissa ympäristöissä ja soilla on
suhteessa vähemmän uhanalaisia lajeja. Suo- ja vesisammalten uhanalaisuus on kuitenkin todennäköisesti aliarvioitu. Monet lajit muodostavat näissä elinympäristöissä
laajoja kasvustoja ja yksilömäärä Suomessa saattaa olla
suuri, mutta populaatio kuitenkin pitkällä aikavälillä
taantunut, ja osalla edelleen taantuva. Runsaiden mutta
taantuvien lajien arviointiin soveltuvaa A-kriteeriä ei
voitu puuttuvien aineistojen ja resurssien takia yleensä
käyttää.
.
Ylivoimaisesti suurin sammalten luokkamuutoksen
syy on muuttunut arviointikriteerien käyttö eikä luokan
nousua tai laskua pidä tulkita aidoksi muutokseksi lajin
tilanteessa. Uhanalaisten sammalten populaatioissa on
käynnissä aitoja muutoksia, enimmäkseen heikkeneviä
kehityssuuntia, jotka liittyvät ilmastonmuutokseen ja
maankäyttöön sekä luonnonvarojen hyödyntämiseen
(mm. pohjaveden otto, ojitus, metsänkäsittely, peltomaiden muutokset, suojelualueiden laadullinen heikkeneminen). Näiden merkitys uhanalaisuusluokan muutoksessa
jää kuitenkin yksilömääritelmän muutoksen varjoon.
Todellisten muutosten esiin saaminen edellyttäisi lajien
uhanalaisuuden arviointia takautuvasti nyt käytetyillä
määritelmillä.
Ilmastonmuutoksen vaikutuksia pystyttiin ottamaan
aiempaa paremmin huomioon. Työryhmällä oli käytössä luontotyyppien uhanalaisuusarviointia varten tehty
mallinnus lumenviipymien jo havaitusta sulamisesta
(Niittynen 2017), minkä perusteella lumenviipymistä riippuvaisten lajien uhanalaisuutta voitiin arvioida
A-kriteerin perusteella. Toisaalta ilmastonmuutoksen
aiheuttamia uhkia ja populaation vähenemistä muissa
tunturielinympäristöissä, metsävyöhykkeestä puhumattakaan, ei pystytty puuttuvien aineistojen takia arvioimaan. Monilla sammallajeilla odotetaan tapahtuvan
taantumista muuttuvien kilpailuolojen ja hydrologisen
tilanteen, pidentyvän kasvukauden sekä lämpenevästä
ilmastosta johtuvien suorien fysiologistenkin vaikutusten takia. Taantumisen voimakkuutta ei kuitenkaan suurimmassa osassa tapauksia pystytty arvioimaan.
Suojelu, seuranta ja tutkimus
Sammallajiston kartoituksia pystytään tekemään tai
teettämään resurssien vähäisyyden vuoksi hyvin rajallisesti ja niissä keskitytään usein vanhojen paikkojen
etsimiseen. Kartoituksia tulisi lisätä etenkin suojelualueiden ulkopuolella. Uhanalaisen lajiston tilan seuranta
suojelualueiden sisällä kaipaa myös kehittämistä. Vaikka
sammalissa on paljon erityisesti suojeltavia lajeja, vain
muutaman lajin uhanalaistumiskehitystä on pystytty
hidastamaan rajausten avulla. Erityisesti suojeltavien
lajien rajauksia on syytä tehostaa, ja jo valmistellut rajausesitykset tulisi viedä päätökseen. Lajisuojelun alueelliset priorisointineuvottelut ovat auttaneet jäsentämään
ja priorisoimaan tunnettuihin kiireellisesti suojeltavien
sammallajien kasvupaikkoihin kohdistuvia tieto- tai
suojelutarpeita. Resursointi neuvotteluissa sovittujen
toimien toteuttamiseen on kuitenkin ollut riittämätön.
Myöskään lajikohtaisten suojeluohjelmien laatimista
edes kriittisimmin suojelun tarpeessa oleville sammallajeille ei ole käynnistetty.
Etenkin rantojen ja tunturien uhanalaisten lajien seuranta on ollut hyvin puutteellista. Näissä elinympäristöissä on vaikeasti määritettäviä sukuja ja lajeja, joiden
tilan selvittämiseksi tarvittaisiin systemaattisia kartoituksia ja seurantoja. Useiden lajien viimeisin havainto on
yli 50 vuoden takaa, eikä nykyistä yleisyyttä tai levinneisyyttä tunneta. Ilmastonmuutoksen vaikutusten seuranta lumenviipymillä tulisi käynnistää välittömästi. Tarve
todettiin jo edellisessä Punaisessa kirjassa. Esimerkiksi
Skotlannissa lumenviipymien sammalyhteisöjen seurantaa on tehty jo 90-luvulta lähtien (Royal Botanic Garden
Edinburgh 2018). Lisää tietoa kaivataan myös suojelualueilta lahopuita ja vanhoja haapoja kasvualustanaan käyttävän lajiston kannan tilasta ja kehityksestä. Pohjaveden
käytön ja muiden maankäyttömuotojen vaikutukset lähteisten elinympäristöjen sammallajistoon lämpenevässä
ilmastossa kaipaavat myös seurantatutkimusta.
Paitsi maastoselvityksiin, lisää voimavaroja tulisi
varata myös useiden sukujen tai hankalien lajiparien
museomateriaalin uudelleenmäärittämiseen sekä näytetietojen digitoimiseen. Joissain tapauksissa näytteiden määrittämiseen tarvittaisiin Suomen ulkopuolisten
asiantuntijoiden apua.
.
Kiitokset
Sammalten uhanalaisuuden arviointia ovat kommentein
ja havaintotiedoin tukeneet muut sammaltyöryhmän jäsenet: Reino Fagerstén, Xiaolan Hé, Tapani Sallantaus,
Outi Vainio ja Risto Virtanen. Näytetietojen toimittamisesta ja keskeisestä yhteistyöstä kiitos Oulun, Kuopion, Turun, Jyväskylän ja Helsingin kasvimuseoiden
henkilökunnalle. Seuraavat tutkijat ja asiantuntijat ovat
tarjonneet merkittäviä uusia havaintotietoja, määritysapua tai kommentteja uhanalaisuuden arviointiin: Harri
Arkkio, Kjell Ivar Flatberg, Sirkka Hakalisto, Esa Hankonen, Lars Hedenäs, Teppo Häyhä, Iiro Ikonen, Krister
Karttunen, Essi Keskinen, Nadya Konstantinova, Tuomo
Kuitunen, Timo Koponen, Heribert Köckinger, Sanna
Laaka-Lindberg, Olli Manninen, Tarja Marsh, Anna
Oldén, Kati Pihlaja ja Juhani Räsänen. Kiitokset myös
Suomen Sammalseuralle yhteistyöstä ja maastoretkistä,
sekä Helsingin ja Vantaan kaupungin ympäristötoimelle
lahokaviosammalen inventointitiedoista.
.
Lajisto ja tiedon taso
Uusimpien tietojen mukaan maapallolta tunnetaan noin
390 000 putkilokasvilajia (RGB Kew 2016). Kymmenen
vuoden takaiseen arvioon verrattuna lisäystä on peräti
140 000 lajia. Maailman putkilokasveista silti vain 5 %:n
uhanalaisuus on arvioitu. Arvioiduista noin 20 000 lajista
maailmanlaajuisesti uhanalaisiksi on luokiteltu 21 %.
Tärkein maapallon kasvien uhanalaistumista aiheuttava
tekijä on elinympäristöjen väheneminen ja niiden laadun
heikkeneminen (Hilton-Taylor 2000).
Suomessa putkilokasvien nimistö ja taksonomia ovat
käyneet läpi suuren mylläyksen (Piirainen 2018), mutta
arvioitujen taksonien määrään, 1 176, se ei lopulta merkittävästi vaikuttanut (taulukko 28). Yleisesti ottaen tiedon
tasoa Suomen putkilokasvilajistosta ja sen tilasta voidaan
pitää kohtuullisen hyvänä. Pitkään jatkuneet koko maan
kattavat kasvistokartoitukset ovat jalostuneet lajien tilan
kehitystä kuvaaviksi Kasviatlas-levinneisyyskartoiksi
(Lampinen & Lahti 2017). Uhanalaisista lajeista on kertynyt havaintopaikkakohtaista seurantatietoa ympäristöhallinnon Hertta Eliölajit -tietojärjestelmään ja erilaisia alueellisia selvityksiä on tehty lukuisia, joista osa on
työstetty kirjoiksi asti. Edellisen arvioinnin (Kalliovirta
ym. 2010) jälkeen ilmestyneitä kirjoja ovat muun muassa
Suomen uhanalaiset kasvit (Ryttäri ym. 2012), SatakunTerhi Ryttäri, Martina Reinikainen, Carl-Adam Hæggström, Sirkka Hakalisto, Johanna Hallman, Tiina Kanerva,
Pauliina Kulmala, Jussi Lampinen, Mikko Piirainen, Veli-Pekka Rautiainen, Tapio Rintanen & Outi Vainio
Putkilokasvit • Vascular Plants
Tracheophyta
nan kasvit (Suominen 2013) ja uusi korjattu painos Ahvenanmaan kasveista (Hæggström & Hæggström 2012).
Kasviharrastajien lehdet Lutukka ja Talvikki ovat tärkeitä tietolähteitä, kuten myös monet julkaisemattomat,
ELY-keskusten ja muiden tahojen teettämät uhanalaisten
lajien tilaa koskevat selvitykset. Eteläisen Saimaan rantakasvillisuudessa tapahtuneita muutoksia on vastikään
tutkittu (Kolari ym. 2017) ja Ahvenanmaan lettokasvien
tilannetta on selvitetty pro gradu -tutkielmassa (Johanson 2018). Niin ikään Lounais-Suomen saariston putkilokasvien levinneisyyden muutoksista on saatu tietoa
(mm. von Numers & Korvenpää 2007, von Numers 2011).
Myös monet yksityiset henkilöt ovat toimittaneet vapaaajallaan keräämiään havaintoja ympäristöhallinnolle tai
museoiden käyttöön. Erityisesti aiemmin uhanalaisiksi
tai silmälläpidettäviksi luokitelluista lajeista kertyy hyvin tietoa, mutta monien yleisempien lajien taantumista
on vaikea todentaa, varsinkin kun negatiivisia havaintoja harvemmin kirjataan muistiin.
Arviointi
Työskentelyn pohjana oli Suomen Lajitietokeskuksen nimistöluettelo Suomen putkilokasveista. Luokittelussa on
mukana kaikkiaan noin 3 200 taksonia (lajeja, alalajeja,
variaatioita). Arvioimatta jätettyjen (NE) luokkaan sijoi-
Putkilokasvit • Tracheophyta
183
.
tettiin joukko apomiktisesti lisääntyviä pikkulajeja mm.
keltanoiden (Hieracium), voikukkien (Taraxacum) sekä leinikkien (Ranunculus; kevät- ja lehtoleinikit) suvuista (619
taksonia). Arviointiin soveltumattomiin (NA) sijoitettiin
pääsääntöisesti uustulokkaat ja ihmisen mukana tulleet vierasperäiset lajit (1 465 taksonia). Taksonomisista
tasoista arvioitiin pääsääntöisesti lajit. Jos alalajilla tai
variaatiolla oli erityistä merkitystä lajin suojelun kannalta, myös ne arvioitiin. Tällöin arvioitiin myös muut kyseisen lajin alalajit tai variaatiot sekä itse lajitaso. Näissä
tapauksissa lajitason arviointi ei kuitenkaan ole mukana
laskelmissa. Myös tieteelle vielä kuvaamattomat tunturihärkin (Cerastium alpinum) Kaavin ja Keski-Lapin, pulskaneilikan (Dianthus superbus) Kaavin sekä lapinnädän
(Cherleria biflora) serpentiinirodut arvioitiin. Kaikkiaan
arvioinnissa oli mukana 1 176 taksonia, joista lajitason
taksoneja on 1 140.
Vuonna 2010 putkilokasveista arvioitiin alkuperäiset
lajit ja muinaistulokkaat (Kalliovirta ym. 2010). Nyt arviointiin mukaan otettavien lajien rajausta selkiytettiin
noudattamaan paremmin sekä IUCN:n ohjeistusta että
Ruotsissa noudatettua linjaa: kaikki ennen vuotta 1800
luontoon vakiintuneet lajit arvioitiin riippumatta siitä,
missä elinympäristössä ne elivät. Näin ollen nyt arvioinnissa oli mukana myös useita vanhan piha- ja maatalouskulttuurin seuralaisia, kuten rukiin ja pellavan rikkakasveja, joista monet ovat meiltä jo hävinneet. Ruotsin
mallin mukaan vanhoista peltorikkakasveista pyrittiin
kuitenkin arvioimaan vain vanhaa kantaa edustavat populaatiot, joskaan rajanveto ei aina ollut selvää.
Arviointia varten kustakin lajista, sen kannan kehityksestä, vähenemisen syistä ja mahdollisista uhkatekijöistä koottiin tietoa eri lähteistä. Ympäristöhallinnon
Hertta Eliölajit -tietojärjestelmä oli merkittävin aiemmin uhanalaisiksi luokiteltujen lajien lähde. Sen avulla laskettiin muun muassa B-kriteerin vaatimat levinneisyys- ja esiintymisalueiden koot ja saatiin käsitys jo
hävinneiden, olemassa olevien ja tilaltaan epävarmojen
havaintopaikkojen määristä. Kasviatlaskartat ja Luomuksen Kastikka-tietokanta olivat myös tärkeitä lähteitä kokonaiskuvan saamiseksi. Tuoreita tietoja etsittiin
myös Suomen Lajitietokeskuksen kautta, joskaan niitä
ei paikkaan sidottujen seurantatietojen puutteellisuuden
vuoksi useinkaan pystytty käyttämään populaatioissa
tapahtuneiden muutosten arviointiin. Myöskään havaintojen luotettavuudesta ei aina ollut varmuutta. Ahvenanmaan ja lounaissaariston lajiston arvioinnissa oli apuna
oma alueen asiantuntijoista koottu ryhmä. Vedenalaisen
meriluonnon monimuotoisuuden inventointiohjelman
(VELMU) tuloksia (mm. Viitasalo ym. 2017) pyrittiin
hyödyntämään Itämeren vesilajien arvioinnissa. Arviointia varten haastateltiin lisäksi lukuisa joukko eri lajien
ja alueiden asiantuntijoita eri puolilta maata.
Tunturikasvien ilmastonmuutosuhkaa selvitettiin
yhdessä väitöskirjatutkija Annina Niskasen kanssa
(Niskanen 2018). Tarkastelussa oli noin sata Suomessa
tavattavaa arktis-alpiinista lajia, joille tehtiin ilmastonmuutosmallinnus kolmella ilmastonmuutosskenaariolla (RCP 2.6, RCP 4.5 ja RCP 8.5) ajanjaksolle 2040–2069.
Mallinnuksen ilmastomuuttujina olivat lämpösumma,
vuoden kylmimmän neljänneksen keskilämpötila ja
vesitasapaino (sadannan ja haihdunnan suhde), lisäksi
malleissa oli mukana maaston monipuolisuus korkeuseroina mitattuna ja maaperän kalkkisuus. Mallinnuksen
antamaa ennustetta ei käytetty suoraan, vaan lopullisessa pohdinnassa tarkasteltiin myös lajin elinympäristöä,
leviämiskykyä ja sen sukupolven pituutta. Näin pyrittiin tunnistamaan ilmastonmuutokselle mahdollisesti
herkimmät lajit. Ennusteen ajateltiin toimivan parhaiten
pitkäikäisillä lajeilla, joiden leviämiskyky on heikko ja
jotka ovat elinympäristönsä suhteen melko vaateliaita.
IUCN:n kriteerit toimivat putkilokasveilla suhteellisen hyvin silloin, kun lajista on ylipäätään riittävästi
tietoa. Putkilokasveilla Punaiselle listalle johtivat eniten B- ja A-kriteerit (206 ja 175 kertaa). Yksilömäärään
sidottua C-kriteeriä käytettiin harvemmin (46 kertaa) ja
!"#$#%%&'()*'+,"-"$"./##/"01.&.--.//"'$#&%.23$2#43-'5#2%.$&%"/1.2"%/&-.3-'677078'"01.&.2#43-'2"%/&-.3-'677078'9#-"./3-'$./2"-'
2"%/&-.3-'67707'4"'-..:3-'&/##/'"01.&.:#./2"'2"%/&-3./2"*
!";$3'()*'<#6;30'&='1"/>#$"0'5$"-2'2"?"'>$"//.=.3:8'-#6;30'&='"//3//3:'2"?"8'-#6;30'&='03:@$./23:'2"?"'"-:'2,3.0'50&5&02.&-'&='2,3'-#6;30'
&='"//3//3:'2"?"
A#&%.23$2#43-'2"%/&-.3-'
67707
<#6;30'&='>$"//.=.3:'
2"?"
B01.&.2#43-'2"%/&-.3-'
67707
<#6;30'&='"//3//3:'
2"?"
9#-"./3-'$./2"-'
2"%/&-3.2"
<#6;30'&='03:@$./23:'
2"?"
9#-"./3-'$./2"-'
2"%/&-.3-'&/##/'
"01.&.:#./2"'CDE
F3:@$./23:'"/'"'
50&5&02.&-'&='"//3//3:'
2"?"'CDE
9#2%.$&%"/1.28'!0">,3&5,G2" H(IH IIJK HJL HI8M
Putkilokasvit • Tracheophyta
184
.
tulkinnan suhteen tiukentunutta D-kriteeriä enää 32 kertaa. D-kriteerin perusteella uhanalaisiksi tulivat muun
muassa eräät harvinaiset ja vähälukuiset puut ja pensaat,
kuten ruotsinpihlaja (Borkhausenia intermedia), metsäomenapuu (Malus sylvestris) ja talvikkipaju (Salix pyrolifolia).
Uhanalaisuus
Putkilokasvien Punaiselle listalle päätyi yhteensä 375
taksonia (taulukko 28), mikä on 31,9 % arvioiduista taksoneista. Uhanalaisiksi (VU, EN, CR) arvioitiin 212 ja
silmälläpidettäviksi (NT) 145 kasvilajia (taulukko 29).
Hävinneiksi (RE) luokiteltiin 13 taksonia. Vuoden 2010
arviointiin (Kalliovirta ym. 2012) verrattuna uhanalaisten lajien määrä kasvoi 15:llä ja silmälläpidettävien
23:lla. Elinvoimaisista (LC) silmälläpidettäviksi (NT) tai
uhanalaisiksi nousi 36 taksonia, joista useimmat olivat
ilmastonmuutoksen uhkaamia tunturikasveja. Aiemmin arviointiin soveltumattomiin (NA) luokitelluista,
mutta nyt arvioiduista lajeista Punaiselle listalle nousi
18 uutta taksonia. Nämä kaikki ovat vanhan kulttuurin
seuralaisia, osa jopa hävinneitä pellavan ja rukiin rikkoja, mikä selittää osaltaan hävinneiden (RE) määrän
suuren kasvun. Aiemmin uhanalaisiksi luokitelluista
lajeista luokka lieveni 15 lajilla. Aito muutos katsottiin tapahtuneen kolmella taksonilla, muilla muutoksen syinä
olivat tietojen paraneminen (11 taksonia) tai aiemmassa
arvioinnissa tehty virhe (yksi taksoni). Kuusi aiemmin
silmälläpidettäviksi (NT) luokiteltua taksonia arvioitiin
elinvoimaisiksi (LC) (taulukko 30).
Eniten kasvilajeja elää erilaisissa perinneympäristöissä ja muissa ihmisen ylläpitämissä ja muuttamissa ympäristöissä. Punaisen kirjan elinympäristöluokituksessa tähän ryhmään kuuluvat myös luontaisesti avoimet
kuivat kedot ja kosteat niityt. Elinympäristön lajeista 109
(29 %) on Punaisella listalla. Elinympäristön kokonaislajimäärään suhteutettuna eniten Punaisen listan lajeja
on tuntureilla, peräti 71 lajia (61 %). Näistä noin puolet
on ilmastonmuutoksen uhkaamiksi arvioituja silmälläpidettäviä lajeja.
Putkilokasvien uhkatekijöistä merkittävin on edelleen jatkuva avoimien alueiden sulkeutuminen (32 %
uhanalaisista putkilokasvilajeista). Metsien käsittely on
ensisijainen uhkatekijä lähes 13 %:lle lajeista, ja ojitus
ja turpeenotto heikentävät etenkin eteläisen Suomen
suokasvien tilannetta (9 % lajeista). Jos myös toissijaiset
uhkatekijät otetaan huomioon, niin rakentaminen on
yhtenä uhkatekijänä joka kolmannella (31 %) ja ilmastonmuutos joka neljännellä (25 %) kasvilla.
Yksi ilmastonmuutoksen näkyvistä vaikutuksista tullee olemaan puu- ja metsänrajan nouseminen ylemmäs
tunturipaljakalle. Umpeenkasvun on jo havaittu lisääntyneen kasvullisesti leviävien varpujen parantuneen
kilpailuaseman myötä (Vuorinen ym. 2017). Poronlaidunnuksen arvellaan jossain määrin kompensoivan umpeenkasvua (Horstkotte ym. 2017), mutta toisaalta porojen voimakas laidunpaine voi vaikuttaa kasvillisuuteen
myös negatiivisesti (Bernes ym. 2015). Ilmastonmuutos
tulee todennäköisesti vaikuttamaan monin tavoin tunturiluontotyyppeihin, kuten lumenviipymiin (Niittynen
ym. 2018), routamaihin ja tunturikankaisiin (Pääkkö ym.
2018) sekä arktisimpiin Käsivarren Suurtuntureiden
tunturilajeihin, joilla ei enää ole mahdollisuutta paeta
korkeammalle. Tunturikasvien ilmastonmuutosmallinnuksessa on toki epävarmuutta ja toivomme, että iso osa
ennusteista jää toteutumatta.
Suojelu, seuranta ja tutkimus
Edellisen uhanalaisuusarvioinnin jälkeen on mahdollisuuksien mukaan täydennetty niin vanhojen kuin
uusien uhanalaisten lajien tietoja ympäristöhallinnon
Hertta Eliölajit -tietojärjestelmään. Työn ohjaamisessa
apuna ovat olleet kiireellisesti suojeltavien lajien alueittain käydyt priorisointineuvottelut. Neuvotteluissa on
käsitelty 66:n kiireellisesti suojeltavaksi nimetyn putkilokasvin lähes 3 200 havaintopaikkaa ja määritelty
paikoille tarvittavat ensisijaiset toimenpiteet, joita ovat
olleet muun muassa suojelun, hoidon ja ennallistamisen
lisääminen, tiedon lisääminen ja alueiden käytössä huomioon ottaminen (Kemppainen & Kaipiainen-Väre 2017).
Erityisesti suojeltavien putkilokasvien rajauksia on tehty
64 (toukokuu 2018), lisäksi putkilokasveja kasvaa 11:llä
jonkun muun erityisesti suojeltavan lajin rajauspäätöksen sisällä. Eräissä EU:n rahoittamissa Life-hankkeissa
uhanalaiset lajit ovat myös olleet keskiössä. Esimerkiksi
Metsähallituksen vetämässä Paahde-Lifessä on hoidettu
uhanalaisten lajien elinympäristöjä, kuten hiekkarantoja
!"#$#%%&'()*'+#,%-$&%"./-,"%.&0-10'23343'$#&%-,,"-0*
!"5$1'()*'6#2514'&7'/".8#$"4'9$"0,',":"'5;'8",1<&4;*
=> ?= >6 @A 6! BB C? 6D 6>
+#,%-$&%"./-,E''
!4"8F1&9F;," GH HI GJG KL GMI I NJG GMLI IK(
Putkilokasvit • Tracheophyta
185
.
ja muita paahdeympäristöjä ja Luomuksen johtamassa
ESCAPE (Suomen luonnonvaraisten kasvien etäsuojelu)
-hankkeessa on kehitetty uhanalaisten kasvien etäsuojelumenetelmiä ja perustettu luonnonkasvien siemenpankki (Miranto 2017).
Jatkossa lajiston seuranta ja kasvupaikkojen hoitotarpeen arviointi ja hoitotoimien toteuttaminen ovat
edelleen tärkeitä uhanalaisten kasvien suojelukeinoja.
Monelle uhanalaiselle putkilokasville tärkeiden niittyjen, kuivien ketojen ja muiden avointen ja puoliavointen
ympäristöjen hoitoa tulisi tehostaa lampaiden ja nautakarjan luonnonlaidunnusta edistämällä. Näiden luontotyyppien lajeja auttaisi myös korvaavien elinympäristöjen, kuten tienvarsien perustamis- ja hoitokäytäntöjen
muuttaminen. Perinnebiotooppien hoidon lisäksi tulisi
kiinnittää huomiota myös muuhun maatalousympäristön monimuotoisuuteen (esimerkiksi karjapihat, ulkokanalat, juomalammikot, pihakedot, luomupellot ja pientareet). Muita tehokkaita uhanalaisten putkilokasvilajien
suojelukeinoja ovat uhanalaisten lajien entistä tarkempi
huomioon ottaminen metsätaloudessa, soiden käytössä
ja muun maankäytön, kuten rakentamisen, suunnittelussa. Sen mahdollistaa ajantasainen, luotettava ja helposti
saatavilla oleva tieto uhanalaisten lajien esiintymisestä.
Ilmaston muuttuessa ja muiden ihmisen aiheuttamien paineiden kasvaessa huomiota tulee kiinnittää harvinaisten lajien lisäksi yleisten lajien menestymiseen.
Esimerkiksi mustikka (Vaccinium myrtillus) on merkittävä
avainlaji metsän muille eliöille (Siitonen & Hanski 2004).
Talousmetsien lyhentynyt hakkuukierto, maanmuokkaukset ja energiapuun korjuu vaikuttavat mustikkaan
negatiivisesti (Miina ym. 2016, de Jong ym. 2012). Ilmastonmuutos voi vaikuttaa kasvustoihin mm. ohentamalla
talviaikaisilta säävaihteluilta suojaavaa lumipeitettä ja
altistamalla kukintaa halloille aikaistuvien keväiden
myötä. Maailmanlaajuinen pölyttäjäkato (Clough ym.
2014, Potts ym. 2016) taas vaikuttaa niin metsiemme mustikkaan kuin kaikkiin muihinkin hyönteispölytyksestä
riippuvaisiin luonnonkasveihin. Ilmastonmuutoksen
aiheuttamia laaja-alaisesti vaikuttavia ilmiöitä ja niiden
vaikutuksia kasvistoomme tulee edelleen tutkia yleisiä
lajeja unohtamatta.
Sienilajistoa on arvioitu ryhmittäin: helttasienet ja tatit, kääväkkäät, kupusienet sekä kotelosienet. Jäkälät on
käsitelty edellisten uhanalaisuustarkastelujen tapaan
omana kokonaisuutenaan, koska ne muodostavat muista sienistä erillisen, tutkimusperinteeltään yhtenäisen
ryhmän. Parasiittiset piensienet (Pucciniomycetes, Ustilaginomycotina) sekä limasienet (Mycetozoa) jätettiin
kokonaan arvioinnin ulkopuolelle.
Tässä luokittelussa on mukana yhteensä 5 335 sienilajia tai lajia alempaa taksonia (jäkälät eivät sisälly edellä
mainittuun lukumäärään). Arvioituja lajeja on yhteensä
3 973. Sienten uhanalaisuuden arvioinnin toteutti Sienityöryhmä.
Sienet • Fungi
Fungi
Maailmasta on kuvattu vain noin 120 000 sienilajia
(mukaan lukien jäkälät) ja kokonaisdiversiteetin arvioidaan olevan 2,2–3,8 miljoonaa eli yli 90 % sienilajeista on
vielä kuvaamatta (Hawksworth & Lücking 2017). Sienten
luokittelussa ja lajien nimeämisessä eli sienisystematiikassa ja -taksonomiassa on tapahtunut paljon muutoksia
edellisen uhanalaisuusarvioinnin jälkeen. Nimistö on
yhä muutoksessa. Suomen sienilajistokin tunnetaan vielä varsin huonosti. Uusia sienilajeja kuvataan tieteelle ja
Suomesta löydetään uusia lajeja joka vuosi.
Tea von Bonsdorff
Helttasienet ja tatit • Agaricoid & Boletoid fungi
204
.
Lajisto ja tiedon taso
Suomen helttasienten ja tattien luettelossa on nyt noin
2 100 lajia. Voisi arvioida, että todellinen lajimäärä lienee
lähemmäs 3 000 lajia.
Sienten luokittelussa ja lajien nimeämisessä eli sienisystematiikassa ja -taksonomiassa on tapahtunut paljon
muutoksia edellisen uhanalaisuusarvioinnin jälkeen
etenkin DNA-tuntomerkkien yleistyneen käytön myötä.
Lajikäsitykset muuttuvat, uusia lajeja kuvataan ja esimerkiksi sukuja jaetaan yhä pienempiin sukuihin (mm.
Alvarado ym. 2018), myös moni laji on osoittautunut lajiryhmäksi (mm. Niskanen ym. 2013). Tunnemme vielä
varsin huonosti jopa kookkaat suursienilajimmekin.
Helttasienten ja tattien lajiluettelossa oli vuonna 2010
mukana yhteensä 1 821 lajia (tai sitä alempaa taksonia)
(von Bonsdorff ym. 2010). Tällä kertaa helttasieniä ja tatteja (kuppimaiset mukaan lukien) on yhteensä jo 2 080 lajia (tai muuta taksonia), 258 taksonia on tullut luetteloon
uutena. Arvioinnin perustana on käytetty viime arvioinnin (2010) lajiluetteloa. Tämä nimistö siirrettiin Suomen
Lajitietokeskuksen nimistötietokantaan, jonka jälkeen
nimistöä on muokattu sitä mukaa kun uutta tietoa on
kertynyt. Tieteellinen nimistö koostuu uusimpien taksonomisten julkaisujen, Index Fungorum -tietokannan
(Index Fungorum Partnership 2018) ja osin vielä Funga
Tea von Bonsdorff, Tuula Niskanen, Ilkka Kytövuori, Jukka Vauras, Kare Liimatainen, Paavo Höijer,
Anna Liisa Ruotsalainen, Pertti Salo, Esteri Ohenoja, Lasse Kosonen & Seppo Huhtinen
Helttasienet ja tatit • Agaricoid and Boletoid fungi
Nordican (Knudsen ym. 2012) käyttämästä nimistöstä.
Suomenkieliset nimet on hyväksynyt Suomen Sieniseura
ry:n yhteydessä toimiva nimistötoimikunta.
Arviointi
Tarkastelussa mukana olleista 2 082 lajista 1 961 lajin
(94 %) uhanalaisuus voitiin arvioida ja vain 121 lajia
(5,8 %) katsottiin arviointiin soveltumattomiksi (NA)
tai jouduttiin jättämään arvioinnin ulkopuolelle (NE)
(taulukko 31).
Arvioinnissa käytetyn tarkastelujakson pituuteen
ovat vaikuttaneet lajin pääasiallinen elintapa (lahottaja/
pintajuurisieni/loinen) ja kasvualusta (puulaji). Populaatiokoon muutoksia on tarkasteltu 20–50 vuoden jaksoissa. Käytetyt tarkastelujaksojen pituudet pintajuurisienillä sekä männyllä ja tammella kasvavilla lahottajalajeilla
on 50 vuotta. Kuusella, jalavalla, lehmuksella, vaahteralla, saarnella, suurilla pajuilla ja haavalla kasvavilla
lajeilla tarkastelujakso on 30 vuotta, muilla puulajeilla
kasvavilla lajeilla ja karikkeenlahottajilla 20 vuotta.
Arvioinnin tukena käytetyt tärkeimmät aineistot ovat
muun muassa luonnontieteelliset kokoelmat, Sieniatlas-kansalaistiedehanke -aineisto, ympäristöhallinnon
Hertta Eliölajit -tietojärjestelmän aineistot ja yksityiset
kokoelmat.
Helttasienet ja tatit • Agaricoid & Boletoid fungi
205
.
Suurimmat määrälliset luokkamuutokset ovat tapahtuneet puutteellisesti tunnettujen (DD) ja arvioimatta
jätettyjen (NE) luokissa. Suureen muutokseen vaikuttavat kolme päätekijää: muutokset arviointiohjeissa ja
niistä johtuvat muuttuneet tulkinnat sekä vasta äskettäin tieteelle kuvattujen ja Suomesta löydettyjen uusien
lajien runsaus. Iso osa edellisessä Punaisessa kirjassa
(von Bonsdorff ym. 2010) arvioinnin ulkopuolelle jääneistä lajeista (NE 407 lajia) on nyt siirretty luokkaan DD
(216 lajia), jonne ne puutteellisesti tunnettuina kuuluvat.
NE-luokkaan jäivät lajit (101 lajia), joita ei voitu arvioida
kriteereissä tarvittavien tietojen puuttumisen vuoksi
lainkaan tai jotka olivat taksonomisesti erityisen epäselviä. Loput 90 lajia arvioitiin muihin luokkiin, pääasiassa
tiedon lisääntymisen vuoksi. Arviointiin soveltumattomien (NA) ryhmään kuuluvat sienet kasvavat sisätiloissa, tai ne on tässä vaiheessa katsottu tulokkaiksi.
Uhanalaisiksi (CR–VU) luokitellut helttasienet ja tatit
ovat hyvin harvinaisia. Niiden esiintymis- tai levinneisyysalue on usein suppea, ja useimmat niistä kasvavat
harvinaisissa tai uhanalaisissa elinympäristöissä. Tästä
syystä B-kriteeriä on käytetty selvästi eniten.
Uhanalaisuus
Arvioiduista lajeista kaikkiaan 1 295 helttasieni- ja tattilajia (66 %) on luokiteltu elinvoimaisiksi (LC), 117 (5,9 %)
uhanalaisiksi (CR–VU) ja 104 (5,3 %) silmälläpidettäviksi
(NT) (taulukko 32). Uhanalaisista lajeista äärimmäisen
uhanalaisia (CR) on 15 (0,7 % arvioiduista), erittäin uhanalaisia (EN) 36 (1,8 %) ja vaarantuneita (VU) 67 (3,4 %)
(taulukko 32). Kaksi sienilajia, aarnihytyvinokas (Hohenbuehelia mustialensis) ja rusohelttavahakas (Hygrophorus
calophyllus) arvioidaan hävinneiksi (RE). 16 lajia poistettiin Punaiselta listalta (taulukko 33).
Suurin osa nyt uhanalaisiksi arvioiduista helttasienistä ja tateista elää lehdoissa ja vanhoissa laidun- tms.
metsissä, usein kalkkialueilla.
Edelliseen arviointiin (von Bonsdorff ym. 2010) verrattuna uhanalaisten lajien määrät eri luokissa ovat kutakuinkin samassa suhteessa. Luokkamuutoksia aiheuttivat pääasiassa muuttuneet soveltamisohjeet ja tiedon
lisääntyminen.
Suojelu, seuranta ja tutkimus
Suomessa sienten taksonominen tutkimus on ollut tuloksellista muun muassa FinBOL-viivakooditutkimusprojektin valtaisan luonnontieteellisen museoaineiston
hyödyntämisen avulla (mm. von Bonsdorff ym. 2013,
Scambler ym. 2018). Myös Puutteellisesti tunnettujen
ja uhanalaisten metsälajien tutkimusohjelman (Putte)
myötä on saatu lisää tietoa sienistä sekä niiden levinneisyydestä ja ekologisista vaatimuksista (mm. von Bonsdorff ym. 2014, Liimatainen ym. 2014, von Bonsdorff ym.
2016, Niskanen ym. 2018). Koneen Säätiön rahoittama
kansalaistiedehanke, Sieniatlas, käynnistyi vuonna 2017
(mm. Halme 2017, Halme ym. 2018). Jo nyt kansalaiset
ovat tuottaneet tärkeää tietoa, jolla on ollut jo vaikutus
joidenkin lajien luokan vahvistumiseen. Esimerkiksi
!"#$#%%&'()*'+,"-"$"./##/"01.&.--.//"'$#&%.23$2#43-',3$22"/.3-.5'4"'2"22.2"%/&-.3-'677078'"01.&.2#43-'$"4.3-'677078'9#-"./3-'$./2"-'$"4.3-'
67707'4"'-..:3-'&/##/'"01.&.:#./2"'$"43./2"*
!";$3'()*'<#6;30'&='>?"0.@&.:'"-:'A&$32&.:'=#-?.'2"B"'@$"//.=.3:8'-#6;30'&='"//3//3:'2"B"8'-#6;30'&='03:5$./23:'2"B"'"-:'2,3.0'
C0&C&02.&-'&='2,3'-#6;30'&='"//3//3:'/C3@.3/*
D#&%.23$2#43-'
2"%/&-.3-'67707
<#6;30'&='@$"//.=.3:'
2"B"
>01.&.2#43-'2"%/&-.3-'
67707
<#6;30'&='"//3//3:'
2"B"
9#-"./3-'$./2"-'
2"%/&-3.2"
<#6;30'&='03:5$./23:'
2"B"
9#-"./3-'$./2"-'
2"%/&-.3-'&/##/'
"01.&.:#./2"'EFG
H3:5$./23:'"/'"'
C0&C&02.&-'&='"//3//3:'
2"B"'EFG
I3$22"/.3-32'4"'2"2.28'
>?"0.@&.:'J'A&$32&.:'=#-?. KLMK )NO) OOO (P8L
!"#$#%%&'(K*'I3$22"/.3-23-'4"'2"22.3-'2"%/&-.67707'$#&%.22".-*
!";$3'(K*'<#6;30'&='>?"0.@&.:'"-:'A&$32&.:'=#-?.'2"B"';Q'@"23?&0Q
HR SH R< T+ <! UU DS <> <R
I3$22"/.3-32'4"'2"2.28'
>?"0.@&.:'J'A&$32&.:'=#-?. K )V (O OW )LP PPK )KNV KP NW
Helttasienet ja tatit • Agaricoid & Boletoid fungi
206
.
lajien etsintäkuulutukset toivat tärkeää tietoa useiden
lajien levinneisyydestä ja nykyesiintymistä (mm. von
Bonsdorff 2017).
Viime uhanalaisuuden arvioinnin jälkeen valittiin
joukko uhanalaisiksi arvioituja, kiireellistä suojelua vaativia sienilajeja. Näiden lajien esiintymien ja elinympäristöjen suojelun ja/tai hoidon suunnittelu valmisteltiin
yhteistyössä Suomen ympäristökeskuksen, Metsähallituksen ja ELY-keskusten kanssa (Kemppainen & Kaipiainen-Väre 2017). Helttasienistä oli mukana yhteensä
kuusi lajia: tuhatheltta (Baeospora myriadophylla), suttuvyöseitikki (Cortinarius fuscoperonatus), ruskovahakas
(Cuphophyllus colemannianus), uumavahakas (Hygrocybe
constrictospora), kainovahakas (Neohygrocybe ingrata) ja
imelärisakas (Inocybe godeyi).
Sienten keruu on Suomessa toistaiseksi vielä niin vähäistä, ettei se yleensä uhkaa sienistöä. Asutuskeskusten
läheisyydessä alueet tallaantuvat, rehevöityvät ja muuttuvat monelle lajille sopimattomiksi. Etenkin kaupunkiseuduilla monet uhanalaiset lajit ovat taantuneet ja esiintymiä on hävinnyt, koska rakentaminen on tuhonnut
niiden kasvupaikkoja. Monet uhanalaisten lakkisienten
kasvupaikat ovat lehdoissa, hakamailla ja kedoilla. Osa
näistäkin kasvupaikoista on edelleen taantumassa tai
häviämässä.
Sienten suojelu on niiden elinympäristöjen suojelua.
Suurin osa uhanalaisista lajeista on erilaisten lehtojen,
vanhojen metsien ja perinnebiotooppien lajeja. Metsien
suojelu on edistänyt paitsi uhanalaisten helttasienten ja
tattien, myös koko sieniflooran säilymistä. Huomattava
osa uhanalaisista sienistä kasvaa kuitenkin suojelualueiden ulkopuolella.
Suojelualueillakin tehdään usein hoitotoimia. Lehtipuuvaltaisissa lehdoissa liiallista kuusettumista pidetään yhä kielteisenä kehityksenä, koska sen katsotaan
heikentävän joidenkin eliöryhmien elinolosuhteita.
Toisaalta kuusi on myös yksi tärkeimmistä pintajuurisienien isäntälajeista. Kuusen kanssa kasvavat sienilajit
saattavat taantua seuraavien vuosikymmenten aikana,
sillä varttuneet kuusivaltaiset metsät kärsivät monenlaisista paineista. Etelä- ja Keski-Suomessa kuusta vaivaavat kevät- ja kesäkuivuudet, lisäksi kuusta on kaadettu paikoin reilusti kaarnakuoriaistuhojen ehkäisyn
ja vähentämisen perusteella. Kuusen poiston välillisiä
vaikutuksia sienilajeille ei aina huomioida tarpeeksi. Esimerkiksi monet lehtipuiden pintajuurisienet tarvitsevat
kuusen metsäkuviolle tuomaa tuulensuojaa, kosteutta
ja/tai varjostusta (mm. von Bonsdorff ym. 2014, Kunttu
& von Bonsdorff 2018).
.
Sienten seuranta on hyvin haasteellista, koska useimpien lajien itiöemät ovat yksivuotisia eivätkä ilmesty joka
vuosi. Eräät sienilajit tekevät itiöemiä tyypillisesti hyvin
harvoin. Sienten seuranta on hyvin vähäistä, lähinnä
satotutkimuksia on tehty aiemmin. Viimeisen vuosikymmenen aikana on ekologisten tutkimusten kautta
saatu kuitenkin seurantatuloksia (esim. Abrego ym. 2016,
Purhonen ym. 2017).
Kiitokset
Useat eri sienitutkijat ja -harrastajat ovat osallistuneet
omalla asiantuntemuksellaan arviointiin, tästä kaikille
kiitos. Suuret kiitokset kaikille luokituksia kommentoineille: Katri Kokkonen, Mika Toivonen, Tapio Kekki,

.
Lajisto ja tiedon taso
Kääväkkäiden uhanalaisuuden tarkastelussa on mukana
991 lajia, joista 251 kääpiä (taulukko 34). Verrattuna vuoden 2010 arviointiin (Kotiranta ym. 2010) lajimäärä on
kasvanut 42 lajilla. Suurimpia tarkasteltuja ryhmiä ovat
orvakat, käävät, orakkaat, haarakkaat ja jakokantaiset
sienet (Heterobasidiomycetes), josta parhaiten tunnettuja sukuja ovat oksahytykät (Exidia) ja poimuhytykät
(Tremella).
Suurin osa kääväkkäistä on puun tai karikkeen lahottajia (esim. suurin osa orvakoista ja käävistä, nuijakkaat),
mutta kääväkkäisiin kuuluu myös loisia (esim. poimuhytykät), mykorritsasieniä (esim. haarakkaat, vahverot,
osa orakkaista) ja karikkeenlahottaja-mykorritsasieniä
(esim. kahvikat Tomentella ja mujukat Tomentellopsis).
Edelliseen arviointiin verrattuna tiedon määrä on
kasvanut, ja se on aiheuttanut jonkin verran muutoksia uhanalaisuusluokituksessa. Lisää tietoa on kertynyt
muun muassa Metsähallituksen lajistokartoituksissa,
ekologisissa ja taksonomisissa tutkimuksissa (esim. Juutilainen ym. 2016, Miettinen & Niemelä 2012, Nordén
ym. 2013, Spirin ym. 2015) sekä tiede- ja harrastajapiirien
läheisen yhteistyön kautta. Myös ympäristöhallinnon
Heikki Kotiranta, Kaisa Junninen, Panu Halme, Ilkka Kytövuori, Tea von Bonsdorff,
Tuula Niskanen & Kare Liimatainen
Kääväkkäät • Aphyllophoroid fungi
Hertta Eliölajit -tietojärjestelmä, Suomen Lajitietokeskuksen portaali sekä harrastajien omat tietokannat ovat
helpottaneet arviointia. Puutteita on kuitenkin vielä
etenkin uusien lajien ja muiden kääväkkäiden kuin kääpien levinneisyystiedoissa.
Arvioinnissa käytetty nimistö on pääosin Kotirannan
ym. (2009) mukainen, kääpien nimistö Niemelän (2016)
mukainen.
Arviointi
Kääväkkäiden uhanalaisuusarvioinnin perustana on
”Suomen kääväkkäiden ekologia, levinneisyys ja uhanalaisuus” -kirja (Kotiranta ym. 2009), jossa luetellaan
uusimpia lajilöytöjä lukuun ottamatta Suomen koko lajisto elinympäristöineen. Kirjan ilmestymisen jälkeen
on ilmoitettu kymmeniä uusia kääväkäslajeja Suomelle
ja levinneisyystiedot ovat tarkentuneet (esim. Kunttu
ym. 2009, 2011, 2012, 2016, Kotiranta & Shiryaev 2013,
Niskanen ym. 2018). Ajantasaisin tieto käävistä on koottuna Suomen käävät -kirjaan (Niemelä 2016), joka oli
merkittävä tietolähde kääpälajien arvioinnissa. Kaikki
Suomesta tunnetut lajit pyrittiin arvioimaan, mutta tietopuutteiden takia 47 lajia (5 % kaikista lajeista) jäi lopulta
arvioinnin ulkopuolelle (NE, NA) (taulukko 35).
Kääväkkäät • Aphyllophoroid fungi
235
.
Kääväkäspopulaatioiden koon laskentatapa ja populaatiokoon muutosten tarkastelujaksot olivat samoja
kuin edellisessä arvioinnissa (Kotiranta ym. 2010). Jokainen kääväkäslajin asuttama puunrunko laskettiin kahdeksi ”klooniyksilöksi”. Kääpien ja joidenkin orvakoiden
populaatiokokojen arvioinnissa käytettiin kertoimia, joiden teoreettisena perustana on kalkkikäävän (Antrodia
crassa) suojeluselvitys (Junninen 2009). Kertoimet määriteltiin lajin havaittavuuden ja elinympäristön perusteella
(ks. Kotiranta ym. 2010). Kertomalla lajin tunnettujen
havaintojen määrä näillä lajikohtaisilla luvuilla ja kahdella (= klooniyksilöiden määrä) saatiin uhanalaisuusarvioinnissa käytetty lajin populaatiokoko.
Populaatiokoon muutoksia tarkasteltiin kääväkäslajin isäntäpuulajin perusteella 20–50 vuoden jaksoissa.
Tarkastelujaksojen pituudet olivat 50 vuotta mykorritsasienillä sekä männyllä ja tammella kasvavilla lajeilla,
30 vuotta kuusella, jalavalla, lehmuksella, vaahteralla,
saarnella, suurilla pajuilla ja haavalla kasvavilla lajeilla
ja 20 vuotta muilla puulajeilla kasvavilla lajeilla.
Suurin osa uhanalaisista ja silmälläpidettävistä
kääväkkäistä on hyvin harvinaisia, joten populaatiokokoon perustuva kriteeri D oli yleisin luokitteluperusteista (40 % Punaisen listan lajeista). Toiseksi eniten
(28 %) käytettiin kriteeriä A, joka kuvaa populaatiokoon
pienenemistä. Kelomäntyjen lajien luokitteluun soveltuivat erityisesti kriteerit A2–A4, ja kriteeriä A1 käytettiin
kuusella kasvavilla lajeilla, joiden taantumisen arvioidaan pysähtyneen. Kriteeriä C (26 %) käytettiin lähinnä
kaatuneilla kelomännyillä ja isoilla haavoilla kasvavien
lajien arvioinnissa, ja kriteeriä B (23 %) orvakoiden arvioinnissa.
Edellisen arvioinnin (Kotiranta ym. 2010) jälkeen kuvatuista tai maalle uusista lajeista suurin osa pystyttiin
arvioimaan, mutta osa päätyi luokkiin arviointiin soveltumaton (NA), arvioimatta jätetty (NE) ja puutteellisesti tunnettu (DD). Luokkaan NA päätyivät myös
pelkästään puutarhapuilla ja -pensailla elävät lajit, kuten
herukankääpä (Phellinus ribis), luumupuunkääpä (Phellinus tuberculosus) ja omenapuissa kasvava toraturkki
(Sarcodontia crocea).
Uhanalaisuus
Arvioiduista kääväkkäistä 86 lajia (9 %) luokiteltiin
uhanalaisiksi (CR–VU) (taulukot 34 ja 35). Kääpien osuus
tästä on 46 lajia (19 % arvioiduista kääpälajeista). Kaikkiaan 35:n edellisessä arvioinnissa mukana olleen lajin
luokka on muuttunut, ja Punaisen listan lajien määrä on
vähentynyt 27 lajilla (taulukko 36). Muutokset johtuvat
lähinnä tiedon kasvusta eivätkä todellisista muutoksista
kääväkkäiden tai niiden elinympäristöjen runsaudessa.
Lähes kaikki kääväkkäät elävät metsäisissä ympäristöissä, eikä siksi olekaan yllättävää, että lähes kaikilla
uhanalaisiksi (CR–VU) luokitelluilla lajeilla uhanalais-
!"#$#%%&'()*'+,"-"$"./##/"01.&.--.//"'$#&%.23$2#43-'%5515%5/$"4.3-'655057'"01.&.2#43-'$"4.3-'655057'8#-"./3-'$./2"-'$"4.3-'65505'4"'
-..93-'&/##/'"01.&.9#./2"'$"43./2"*
!":$3'()*';#6:30'&<'=>,?$$&>,&0&.9'<#-@.'/>3A.3/'A$"//.<.397'-#6:30'&<'"//3//39'/>3A.3/7'-#6:30'&<'039B$./239'/>3A.3/'"-9'2,3.0'
>0&>&02.&-'&<'2,3'-#6:30'&<'"//3//39'/>3A.3/*
C#&%.23$2#43-'
$"4.3-'65505
;#6:30'&<'
A$"//.<.39'
/>3A.3/
=01.&.2#43-'$"4.3-'
65505
;#6:30'&<'
"//3//39'/>3A.3/
8#-"./3-'$./2"-'
$"434"
;#6:30'&<'039B
$./239'/>3A.3/
8#-"./3-'$./2"-'$"4.3-'
&/##/'"01.&.9#./2"'DEF
G39B$./239'"/'"'
>0&>&02.&-'&<'"//3//39'
/>3A.3/'DEF
H551527'8&$?>&03/ IJK I(L LL )K7)'
M##2'%5515%%5527'&2,30'=>,?$$&>,&0&.9'<#-@. N)O NOJ LL K)7O
P,233-/5'7'!&2"$ LLK L)) KLQ IK7O
!"#$#%%&'(J*'H5515%%5.93-'655052'$#&%.22".-*
!":$3'(J*';#6:30'&<'=>,?$$&>,&0&.9'<#-@.'/>3A.3/':?'A"23@&0?*
GR SG R; T+ ;! UU CS ;= ;R
H551527'8&$?>&03/ K J K) IN )N J K)O Q )
M##2'%5515%%5527'&2,30'=>,?$$&>,&0&.9'<#-@. K V N IN IQ (O VOV KL KV
P,233-/5'7'!&2"$ I KK IK J) NJ (J N)V IN IO
Kääväkkäät • Aphyllophoroid fungi
236
.
tumisen yhtenä syynä on jokin metsiin liittyvä muutos.
Näistä merkittävimpiä ovat lajien kasvualustaksi sopivien lahopuiden väheneminen (yksi uhanalaistumisen syy
67 %:lle uhanalaisista lajeista) sekä vanhojen metsien ja
vanhojen puuyksilöiden väheneminen (48 %).
Vaikka valtakunnan metsien inventointitietojen mukaan lahopuun kokonaismäärä Suomen metsissä ei ole
juurikaan muuttunut 20 vuodessa (VMI9 vs. VMI12),
tietyntyyppisten lahopuiden määrä ja niistä riippuvainen lajisto kuitenkin vähenevät edelleen. Esimerkiksi
kuivien kankaiden järeillä, kaatuneilla kelomännyillä
kasvavat lajit, kuten kalkkikääpä (Antrodia crassa), erakkokääpä (Antrodia infirma) ja kanadankääpä (Tyromyces
canadensis), jatkavat taantumistaan, ja metsien rehevöityminen saattaa osaltaan lisätä näiden lajien ahdinkoa.
Samoin isot haavat ja raidat vähenevät vaateliaiden lajien
tärkeimmillä esiintymisalueilla Itä- ja Pohjois-Suomen
vanhoissa metsissä (Kouki ym. 2004 ja Hardenbol, Junninen & Kouki, julkaisematon aineisto). Sen sijaan kuusella
kasvavan lajiston taantumisen on arvioitu pysähtyneen
myrskyjen ja kirjanpainajan tuottaman kuusilahopuun
ansiosta.
Vain neljä aikaisemmin uhanalaista tai silmälläpidettävää lajia arvioitiin aikaisempaa korkeampiin uhanalaisuusluokkiin (CR-VU). Näistä raidantuoksukääpä
(Haploporus odorus) kasvaa vanhoilla raidoilla kosteissa
metsissä, eikä siitä ole kertynyt viime vuosina juurikaan
uusia havaintoja. Raidantuoksukäävän ja aurinkohaarakkaan (Ramaria flavobrunnescens) luokka nostettiin
silmälläpidettävästä (NT) vaarantuneeksi (VU). Lisäksi pitkää mäntylahopuujatkumoa vaativan lohikäävän
(Aurantiporus priscus) luokka nousi vaarantuneesta
(VU) erittäin uhanalaiseksi (EN) ja erittäin harvinaisen
aarnihaarakkaan (Clavicorona cristata) luokka erittäin
uhanalaisesta äärimmäisen uhanalaiseksi (CR). Näiden
lisäksi luokista LC ja NE siirtyi silmälläpidettäviksi (NT)
seitsemän lajia ja vaarantuneeksi (VU) havuludekääpä
(Skeletocutis ochroalba). Ensimmäistä kertaa arvioinnissa
mukana olleista lajeista viisi päätyi luokkaan vaarantunut (VU) ja kolme luokkaan silmälläpidettävä (NT).
Kaikkiaan 29 lajin uhanalaisuusluokka aleni aikaisempaan arviointiin verrattuna. Esimerkiksi salokäävästä (Dichomitus squalens), sitkaskäävästä (Antrodia piceata)
ja limiludekäävästä (Skeletocutis borealis) on edellisen
arvioinnin jälkeen kertynyt paljon uusia havaintoja,
joiden perusteella lajit arvioitiin nyt yleisemmiksi kuin
aikaisemmin oletettiin, ja niiden luokitusta on laskettu.
Näiden lajien luokan alentamisen syynä on lisääntynyt
tieto eikä lajien tilan aito kohentuminen.
Aitoakin runsastumista näyttää tapahtuneen. Koivunkynsikääpä (Trichaptum biforme) on levittäytynyt itärajalta länteen Uudellemaalle, ja sen luokka muutettiin
silmälläpidettävästä (NT) elinvoimaiseksi (LC). Myös
tuulenkaatokuusia hyödyntävä pohjanrypykkä (Phlebia
centrifuga) on runsastunut, ja tämä edellisessä arvioinnissa silmälläpidettäväksi (NT) luokiteltu laji luokitellaan nyt elinvoimaiseksi (LC).
Hävinneeksi (RE) luokiteltiin kaksi lajia, viherhuovakka (Amaurodon viridis) ja kultasopikka (Lindtneria
trachyspora). Molemmat lajit luokiteltiin hävinneiksi jo
aiemmissa arvioinneissa. Viherhuovakan ainoa havainto
on Helsingin Kaivopuistosta vuodelta 1863. Kultasopikan ainoan kasvupaikan metsä Ahvenanmaan Eckerössä
on hakattu, ja viimeisin havainto lajista on vuodelta 1966.
Aiemmin hävinneeksi luokiteltu haaparypykkä (Phlebia
bresadolae) löytyi vuonna 2015 Etelä-Konneveden kansallispuistosta Jyväskylän yliopiston tutkimushankkeessa.
Lajia etsittiin lähiseudun haavoista muutamien päivien
ajan vuonna 2017, mutta muita esiintymiä ei löydetty.
Suojelu, seuranta ja tutkimus
Runsaslahopuustoisia metsiä on lähinnä suojelualueilla, joten uhanalaisten lahottajasienten populaatioistakin
pääosa elää suojelualueilla. Metsänkäyttöhistorian takia
monet boreaalisille havumetsille tyypilliset lajit ovat hävinneet Suomen eteläboreaaliselta vyöhykkeeltä, mutta
keskiboreaalisen vyöhykkeen itäosien ja pohjoisboreaalisen vyöhykkeen laajoilla suojelualueilla näillä lajeilla on
vielä elinvoimaisia populaatioita. Tutkimukset ovatkin
osoittaneet, että uhanalaiset lahottajasienet eivät pysty
tehokkaasti hyödyntämään pirstoutuneissa talousmetsämaisemissa sijaitsevia pieniä suojeltuja metsälaikkuja
(Nordén ym. 2013). Nyrkkisäännöksi on esitetty, että suojeltujen metsäalueiden tulisi olla vähintään 20 hehtaarin
suuruisia (Junninen & Komonen 2011).
Lahottajasienten suojelulle tärkeintä on turvata riittävä lahopuun määrä metsissämme. Myös lahopuun
laatu on tärkeää: monet uhanalaiset lajit suosivat
kasvualustanaan hitaasti kasvaneita vanhoja puita,
jotka ovat myös kuolleet hitaasti ja joiden puuaines on
siksi tiheäsyistä ja hitaasti lahoavaa. Erityisesti männyt
voivat elää jopa satoja vuosia, ja hitaasti kuollessaan ne
muodostuvat kemiallisesti erityislaatuisiksi keloiksi (Venugopal ym. 2016). Pienikokoisella lahopuulla on osin
oma, erikoistunut lajistonsa (Juutilainen ym. 2017), mutta pienellä lahopuulla elää huomattavasti vähemmän
uhanalaista lajistoa kuin suuriläpimittaisilla rungoilla.
Kääväkkäät • Aphyllophoroid fungi
237
.
Ennallistamistoimenpiteiden pitkäaikaisista vaikutuksista kääväkkäisiin ja etenkin uhanalaisiin lajeihin
on vain vähän tutkittua tietoa. Harvat tehdyt tutkimukset kuitenkin osoittavat, että erityisesti ennallistamispoltoilla saattaa olla myönteisiä vaikutuksia lajistoon
(Penttilä ym. 2013).
Karujen mäntykankaiden lajistoa, kuten maassa kasvavia orakkaita, saattaa tulevaisuudessa uhata metsien
rehevöityminen (typpilaskeuma), johon voi vaikuttaa
vain ilmastonsuojelullisin toimenpitein. Rehevöityminen ja umpeenkasvu ovat uhkia myös niittyjen ja ketojen
lajeille, kuten monille nuijakkaille (Clavaria) ja haarakkaille, joiden suojelun kannalta perinnebiotooppien ylläpito on ensisijaisen tärkeää.
Kuten muidenkin sienten, myös kääväkkäiden seuranta on haasteellista, koska useimpien lajien tuottamat
itiöemät ovat yksivuotisia eivätkä ilmesty joka vuosi.
Lisäksi lahopuilla elävät lajit reagoivat muutoksiin hyvin
hitaasti: esimerkiksi kelomännyillä elävä sirppikääpä
(Sidera lenis) saattaa sinnitellä isäntärungollaan vielä vuosikymmeniäkin sen jälkeen, kun metsä rungon
ympäriltä on hakattu (Sippola & Renvall 1999), ja lahopuujatkumon katkeaminen realisoituu vasta, kun isäntäpuu on loppuun lahonnut. Toistaiseksi kääväkkäiden
seurantoja tehdään ainoastaan eräillä Metsähallituksen
hallinnoimien suojelualueiden lahopuunlisäyskohteilla
sekä kaupunkien puistoissa, missä uhanalaisten lajien
isäntäpuut tiedetään tarkasti.
Kupusieniin kuuluvat sienet eivät välttämättä ole läheistä sukua toisilleen, vaan lähimmät sukulaiset saattavat
olla esimerkiksi tattien (Boletales) sukulaisia. Kupusienet
ovat elintavoiltaan pääasiassa karikkeenlahottajia, osa
taas saattaa muodostaa pintasienijuurta puiden kanssa,
kuten esimerkiksi myyränmukulat (suku Hymenogaster), mantumukulat (Melanogaster), jänönmukulat (Rhizopogon) ja mukulakuukuset (Scleroderma). Kupusienet
kasvavat usein avoimilla tai puoliavoimilla lämpimillä
paikoilla ja suosivat kuivia elinympäristöjä (mm. Kirk
ym. 2008).
Kotelosieniin (Ascomycota, suku Tuber) kuuluvien
tryffelien etsintä tryffelikoirien avulla on yleistynyt viimeisen kymmenen vuoden aikana (ks. Kotelosienet). Samalla on myös löytynyt uusia maanalaisia kupusieniä.
Kupusienitutkimus ja -harrastus on ollut Suomessa hyvin vähäistä. Joitakin uusia lajeja ja sukuja on löydetty
viime arvioinnin jälkeen (mm. Lahti & Vauras 2011, Lahti
2013, Kosonen 2014, von Bonsdorff ym. 2016). Ruotsissa
ilmestyi äskettäin uusi pohjoiseurooppalaisiin kupusieniin keskittyvä kirja (Jeppson 2018), jonka tuloksia emme kuitenkaan valitettavasti ehtineet hyödyntää tässä
arvioinnissa.
Tea von Bonsdorff, Mauri Lahti, Jukka Vauras, Seppo Huhtinen, Anna Liisa Ruotsalainen,
Esteri Ohenoja, Lasse Kosonen & Pertti Salo
Kupusienet • Gasteroid fungi
Arvioinnin perustana on käytetty edellisen arvioinnin lajiluetteloa (von Bonsdorff ym. 2010). Tämä nimistö
siirrettiin Suomen Lajitietokeskuksen nimistöluetteloon,
jota on muokattu sitä mukaa, kun uutta tietoa on kertynyt. Tieteellinen nimistö koostuu uusimpien taksonomisten julkaisujen, Index Fungorum -tietokannan (Index Fungorum Partnership 2018) ja lisäksi osin Funga
Nordican (Knudsen ym. 2012) käyttämästä nimistöstä.
Suomenkieliset nimet on hyväksynyt Suomen Sieniseura
ry:n yhteydessä toimiva nimistötoimikunta. Arvioinnissa käytetyt tärkeimmät aineistot ovat Sieniatlas-kansalaistiedehankeaineisto, luonnontieteelliset kokoelmat,
Hertta Eliölajit -tietojärjestelmän aineistot ja yksityiset
kokoelmat.
Arviointi
Kupusienten uhanalaisuustarkastelussa oli mukana
vuonna 2010 yhteensä 79 lajia (von Bonsdorff ym. 2010).
Tässä tarkastelussa kupusieniä on yhteensä 81 lajia.
Luokittelussa mukana olleista 81 lajista 70 lajin (86 %)
uhanalaisuus voitiin arvioida ja vain 11 lajia (14 %) jouduttiin jättämään arvioinnin ulkopuolelle (NA/NE)
(taulukko 37).
Kupusienet • Gasteromycetoid fungi
249
.
!"#$#%%&'()*'+,"-"$"./##/"01.&.--.//"'$#&%.23$2#43-'%#5#/.3-.$"4.3-'677078'"01.&.2#43-'$"4.3-'677078'9#-"./3-'$./2"-'$"4.3-'67707'4"'
-..:3-'&/##/'"01.&.:#./2"'$"43./2"*
!";$3'()*'<#6;30'&='>"/230&.:'=#->.'/53?.3/'?$"//.=.3:8'-#6;30'&='"//3//3:'/53?.3/8'-#6;30'&='03:@$./23:'/53?.3/'"-:'2,3.0'50&5&02.&-'&='
2,3'-#6;30'&='"//3//3:'/53?.3/*
A#&%.23$2#43-'$"4.3-'
67707
<#6;30'&='?$"//.=.3:'
/53?.3/
B01.&.2#43-'$"4.3-'67707
<#6;30'&='"//3//3:'
/53?.3/
9#-"./3-'$./2"-'
$"434"
<#6;30'&='03:@$./23:'
/53?.3/
9#-"./3-'$./2"-'$"4.3-'
&/##/'"01.&.:#./2"'CDE
F3:@$./23:'"/'"'
50&5&02.&-'&='"//3//3:'
/53?.3/'CDE
G#5#/.3-328'H"/230&.:'=#->. IJ )K (( L)8J
!"#$#%%&'(I*'G#5#/.3-23-'$"4.67707'$#&%.22".-*
!";$3'(I*'<#6;30'&='>"/230&.:'=#->.'/53?.3/';M'?"23>&0M*
FN OF N< P+ <! QQ AO <B <N
G#5#/.3-328
H"/230&.:'=#->. K J ) R L JS () ( I
!"#$#%%&'(R*'9#-"./3$2"'$./2"$2"'5&./232#2'$"4.2*
!";$3'(R*'T53?.3/'036&13:'=0&6'2,3'F3:'A./2*
+,"-"$"./##/$#&%%"'SKJK
F3:'A./2'?"23>&0M'SKJK
+,"-"$"./##/$#&%%"'SKJR
F3:'A./2'?"23>&0M'SKJR
U##2&%/3-'/MM
F3"/&-'=&0'?"23>&0M'?,"->3
!"#$%&'(')%&$#'*$% P+ AO L
+,-".)/0"1()-2$1'&34 <! AO L
+,-".)/0"1(*'45$1"1$$ QQ AO L8'I
+,-".)/0"1(1"/#)6$-34 <! AO L
Arvioinnissa käytetyn tarkastelujakson pituuteen
vaikuttivat lajin pääasiallinen elintapa (lahottaja/pintajuurisieni/loinen) ja kasvualusta (puulaji). Populaatiokoon muutoksia on tarkasteltu 20–50 vuoden jaksoissa.
Käytetyt tarkastelujaksojen pituudet pintajuurisienillä,
sekä männyllä ja tammella kasvavilla lahottajalajeilla
ovat 50 vuotta. Kuusella, jalavalla, lehmuksella, vaahteralla, saarnella, suurilla pajuilla ja haavalla kasvavilla
lajeilla tarkastelujakso on 30 vuotta ja muilla puulajeilla
kasvavilla lajeilla sekä karikkeenlahottajilla 20 vuotta.
Suurimmat määrälliset luokkamuutokset ovat tapahtuneet puutteellisesti tunnettujen (DD) ja arvioimatta
jätettyjen (NE) luokissa. Muutokset johtuvat pääasiassa
uusien arviointiohjeiden mukaisista tulkintojen muutoksista. Osa viime arvioinnin ulkopuolelle jääneistä lajeista (v. 2010 NE; 22 lajia) on nyt siirretty luokkaan DD
(10 lajia), jonne ne puutteellisesti tunnettuina kuuluvat.
Loput kolme lajia päätyivät toisiin luokkiin, pääasiassa
tiedon lisääntymisen vuoksi (esim. Kekki 2014, Halme
ym. 2018). Luokkaan arviointiin soveltumattomat (NA)
on sijoitettu lajit, jotka on tässä vaiheessa vielä katsottu
uusiksi tulokkaiksi.
Uhanalaisuus
Kaikkiaan 17 (24 %) lajia on arvioitu uhanalaisiksi
(CR–VU) ja neljä (6 %) silmälläpidettäviksi (NT) (taulukko 38). Äärimmäisen uhanalaisia (CR) on vain yksi
laji, ryytimantumukula (Melanogaster broomeanus). Erittäin uhanalaisia (EN) on seitsemän (2 %) ja vaarantuneita
(VU) yhdeksän (13 %) (taulukko 38).
Aiemmin äärimmäisen uhanalaisiksi arvioidut kukkamaatähti (Geastrum floriforme) ja hiekkajalkakuukunen
(Tulostoma brumale) ovat nyt erittäin uhanalaisten (EN)
luokassa uusien tietojen perusteella. Kaikkiaan 37 kupusienilajia (53 %) on katsottu elinvoimaisiksi (LC).
Luokkamuutoksia aiheutti pääasiassa tiedon lisääntyminen ja muuttuneet soveltamisohjeet. Yhdenkään
uhanalaisen lajin luokka ei ole noussut. Edellisen arvioinnin uhanalaisista arvioitiin elinvoimaiseksi (LC)
kangastuhkelo (Bovista aestivalis, ennen VU), joka on
kymmenen vuoden aikana osoittautunut selvästi runsaammaksi ja vähemmän vaateliaaksi kuin on aiemmin
tiedetty (taulukko 39).
Kupusienet • Gasteromycetoid fungi
250
.
Suojelu ja seuranta
Kupusienten suojelu on niiden elinympäristöjen suojelua. Uhanalaisiksi (CR–VU) luokitellut kupusienet
ovat harvinaisia. Niiden esiintymisalue on usein suppea ja levinneisyys usein hyvin pirstoutunut. Useimmat uhanalaiset kupusienilajit kasvavat kalkkialueiden
lämpimillä kedoilla, nummilla tai rehevissä lehdoissa.
Useiden uhanalaisten kupusienilajien uhanalaisuuden
syiksi sekä uhkatekijöiksi arvioitiin avoimien alueiden
umpeenkasvu ja rakentaminen.
Viime uhanalaisuuden arvioinnin jälkeen valittiin
uhanalaisista sienilajeista joukko kiireellistä suojelua
vaativia lajeja. Näiden lajien esiintymien ja elinympäristöjen suojelun ja/tai hoidon suunnittelu valmisteltiin
yhteistyössä Suomen ympäristökeskuksen, Metsähallituksen ja ELY-keskusten kanssa. Kupusienistä mukana
oli lettotuhkelo (Bovista paludosa), jonka elinympäristöt
Lapissa olivat suurelta osin vielä suojelun ulkopuolella.
Kupusienten seuranta on hyvin haasteellista, koska
lajien itiöemät ovat yksivuotisia eivätkä ilmesty joka
vuosi. Eräät kupusienilajit tekevät itiöemiä tyypillisesti
hyvin harvoin. Yksittäisiä kasvupaikkoja seurataan ja
esiintymiä tarkistetaan satunnaisesti.
Kiitokset
Tapio Kekille kiitokset uusista esiintymä- ja levinneisyystiedoista.
Kotelosienet (Ascomycota) on lajimäärällisesti sienten
suurin ryhmä. Suurin osa kotelosienistä on pienikokoisia lahottajia, jotka ovat vaikeasti havaittavia. Suuren
lajimäärän sekä ammattilaisten ja harrastajien vähyyden vuoksi tiedon taso verrattuna muihin sieniryhmiin
on selvästi heikompi. Maassamme on vielä suuri määrä tuntemattomia kotelosienilajeja. Suurelle yleisölle
tunnetuimpia kookkaita kotelosieniä ovat korvasienet
(Gyromitra), huhtasienet (Morchella), mörskyt (Helvella) ja
tryffelit (Tuber).
Kotelosienten uhanalaisuuden tarkastelussa on mukana 2 182 lajia (tai sitä alempaa taksonia). Jäkälöityneet
kotelosienet on käsitelty erikseen luvussa Jäkälät. Verrattuna vuoden 2010 arviointiin (Huhtinen ym. 2010) lajimäärä on kasvanut 76 lajilla. Tämä johtuu muun muassa
siitä, että Suomen kotelosienilajiluetteloa on muokattu
ajantasaisemmaksi. Uusia arvioinnissa mukana olevia
taksoneja on kuitenkin 169. Edelliseen arviointiin verrattuna tiedon määrä on jonkin verran kasvanut, ja se
on aiheuttanut muutoksia uhanalaisuusluokituksessa.
Lisää tietoa on kertynyt mm. taksonomisissa tutkimuksissa ja sienityöryhmän inventointiretkillä (esim. von
Bonsdorff ym. 2016, Kekki 2017a, Kekki 2017b, Kosonen
2018, Ohenoja ym. 2013) sekä tiede- ja harrastajapiirien
yhteistyön kautta (Halme ym. 2018).
Seppo Huhtinen, Unto Söderholm, Tea von Bonsdorff, Jenna Purhonen, Timo Kosonen, Tapio Kekki,
Panu Halme, Esteri Ohenoja, Anna Liisa Ruotsalainen & Pertti Salo
Kotelosienet • Ascomycetes
Ascomycota
Arviointi
Tarkastelussa mukana olleista 2 182 lajista 999 lajin (46 %)
uhanalaisuus voitiin arvioida ja 1 183 lajia (54 %) jätettiin
arvioinnin ulkopuolelle (NA/NE) (taulukko 40). Luokkaan arviointiin soveltumattomat (NA) kuuluvat sienet
kasvavat sisätiloissa, tai ne ovat lajeja, jotka on tässä
vaiheessa katsottu tulokkaiksi. Arvioiduista kotelosienilajeista kaikkiaan 787 (78 %) todettiin elinvoimaisiksi
(LC) (taulukko 41).
Arvioinnin perustana on käytetty viime arvioinnin
lajiluetteloa (Huhtinen ym. 2010). Tämä nimistö siirrettiin Suomen Lajitietokeskuksen nimistötietokantaan,
minkä jälkeen nimistöä on muokattu sitä mukaa, kun
uutta tietoa on kertynyt. Tieteellinen nimistö perustuu
pääosin Index Fungorum -tietokannan (Index Fungorum
Partnership 2018) ja osin pohjoismaisen kokoomateoksen
(Hansen & Knudsen 2000) käyttämään nimistöön. Suomenkieliset nimet on hyväksynyt Suomen Sieniseura
ry:n yhteydessä toimiva nimistötoimikunta.
Arvioinnin perustana käytetyt tärkeimmät aineistot
ovat luonnontieteelliset kokoelma-aineistot, Sieniatlas-kansalaistiedehankeaineisto, ympäristöhallinnon
Hertta Eliölajit -tietojärjestelmän aineisto ja yksityiset
kokoelmat. Resurssit määritystyöhön ovat olleet edelleen
niukat, ja arvioinnin kattavuus on edelleen heikko.
Kotelosienet • Ascomycota
254
.
Arvioinnissa käytetyn tarkastelujakson pituuteen
ovat vaikuttaneet lajin pääasiallinen elintapa (lahottaja/
pintajuurisieni/loinen) ja kasvualusta (puulaji). Populaatiokoon muutoksia on tarkasteltu 10–50 vuoden jaksoissa. Käytetyt tarkastelujaksojen pituudet pintajuurisienillä sekä männyllä ja tammella kasvavilla lahottajalajeilla
ovat 50 vuotta. Kuusella, jalavalla, lehmuksella, vaahteralla, saarnella, suurilla pajuilla ja haavalla kasvavilla
lajeilla tarkastelujakso on 30 vuotta ja muilla puulajeilla
kasvavilla lajeilla sekä karikkeenlahottajilla 20 vuotta.
Suurimmat luokkamuutokset ovat tapahtuneet puutteellisesti tunnettujen (DD) ja arvioimatta jätettyjen (NE)
luokissa. Muutokset johtuvat pääasiassa uusien arviointiohjeiden mukaisista tulkintojen muutoksista sekä vasta
äskettäin tieteelle kuvattujen ja Suomesta löydettyjen
uusien lajien runsaudesta. Osa viime arvioinnissa ulkopuolelle jääneistä lajeista (v. 2010 NE; 1 406 lajia) on nyt
siirretty luokkaan DD (138 lajia), jonne ne puutteellisesti
tunnettuina kuuluvat. Loput 326 lajia voitiin ottaa mukaan varsinaiseen arviointiin pääasiassa tiedon lisääntymisen vuoksi. Arvioimatta jätettiin (NE) silti 1 160 lajia,
joita ei voitu arvioida tarvittavien tietojen puuttumisen
vuoksi kriteerien mukaan lainkaan tai jotka olivat taksonomisesti erityisen epäselviä.
Uhanalaisuus
Arvioiduista kotelosienistä 29 lajia (2,9 %) luokiteltiin
uhanalaisiksi (CR–VU) (taulukko 41). Äärimmäisen
uhanalaisiksi (CR) arvioitiin neljä lajia, erittäin uhanalaisiksi (EN) 10 lajia (1 %) ja vaarantuneiksi (VU) 15
(1,5 %) (taulukko 41). Vain yksi laji, lantapistesieni (Poronia punctata), arvioitiin hävinneeksi (RE). Viimeisin
havainto lajista on vuodelta 1948. Silmälläpidettäviksi
(NT) arvioitiin 10 lajia.
Tiedon lisääntymisen vuoksi kolme aiemmin äärimmäisen uhanalaista (CR) arvioitiin nyt erittäin uhanalaisiksi (EN) ja silmälläpidettävistä (NT) kymmenen
lajia arvioitiin elinvoimaisiksi (LC). 21 lajia poistettiin
Punaiselta listalta (taulukko 42).
Uhanalaisiksi (CR–VU) luokitellut kotelosienet ovat
hyvin harvinaisia. Niiden esiintymis- tai levinneisyysalue on usein suppea, ja useimmat niistä kasvavat kalkkialueiden lehdoissa, kedoilla ja kalkkikallioilla. Vaarantuneissa (VU) kotelosienilajeissa on mukana vanhan
metsän ja luontaisten metsäpalojen indikaattoreita. Kotelosienten merkittävimmät uhanalaisuuden syyt ovat
metsissä tehdyt uudistamis- ja hoitotoimenpiteet, rakentaminen ja lahopuun väheneminen.
Suojelu, seuranta ja tutkimus
Viime uhanalaisuuden arvioinnin jälkeen valittiin joukko uhanalaisiksi arvioituja, kiireellistä suojelua vaativia
sienilajeja. Näiden lajien esiintymien ja elinympäristöjen
suojelun ja/tai hoidon suunnittelu valmisteltiin yhteistyössä Suomen ympäristökeskuksen, Metsähallituksen
ja ELY-keskusten kanssa (Kemppainen & KaipiainenVäre 2017). Kotelosienistä kiireellisesti suojeltavissa oli
mukana kalvomaljakas (Karstenella vernalis).
Sienten suojelu on niiden elinympäristöjen suojelua.
Uhanalaisten kotelosienilajien tärkeitä kasvupaikkoja ovat vanhat kalkkilouhosalueet ja eteläiset lehdot.
Useimmat tunnetut esiintymät sijaitsevat suojelualueilla,

joissa liiallinen kuusten poisto saattaa heikentää esimerkiksi juurtomaljakkaiden (Sowerbyella spp.) elinolosuhteita. Metsissä elävien lahottajien kannalta on tärkeää turvata myös riittävä lahopuun määrä ja säästää erityisesti
hitaasti kasvaneet ja kuolleet vanhat puut.
Kotelosienten seuranta on hyvin haasteellista, koska
useimpien lajien itiöemät ovat pieniä, yksivuotisia, eivätkä ilmesty joka vuosi. Ekologiset sienitutkimukset ovat
kuitenkin tuottaneet myös seurantatuloksia viimeisen
vuosikymmenen aikana (esim. Abrego ym. 2016, Purhonen ym. 2017).
Suomessa sienten taksonominen tutkimus on ollut
tuloksellista muun muassa Finnish barcode of life (FinBOL) -yhteissuomalaisen hankkeen valtaisan luonnontieteellisen museoaineiston hyödyntämisen kautta (mm.
von Bonsdorff ym. 2013). DNA-tuntomerkkien yleistyneen käytön myötä alkaa näkyä yhä enemmän tuloksia.
Kiitokset
Useat eri sienitutkijat ja -harrastajat ovat osallistuneet
omalla asiantuntemuksellaan arviointiin, tästä kaikille
kiitos!
Suomesta tunnetaan 2003 jäkälätaksonia. Varsinaisten
jäkälien lisäksi tarkasteluun luetaan likenikoliset sienet,
joihin sisällytetään jäkälöitymättömät lähilajit, jäkälillä
kasvavat sienet sekä jäkälämäiset sienet, koska perinteisesti näitä ovat tutkineet samat henkilöt. Tällaisia
jäkälöitymättömiä sieniä on 290 taksonia. Tiedon taso
vaihtelee erittäin suuresti eri jäkäläsuvuissa. Suomen
jäkälälajistosta on saatu merkittävästi lisää tietoa kuluneen vuosikymmenen aikana ja maastamme tunnettu
lajimäärä on kasvanut 9 %. Jäkälätietoa on koottu kirjoihin Suomen jäkäläopas (Stenroos ym. 2011), Suomen
rupijäkälät (Stenroos ym. 2015) ja Lichens of Finland
(Stenroos ym. 2016).
 Erityisen paljon tieto on lisääntynyt kalkkikallioiden ja lahopuiden jäkälistä sekä eräistä jäkälien sienistä
(Puolasmaa ym. 2012). Suomesta on edellisen uhanalaisuusarvioinnin jälkeen kuvattu 11 tieteelle uutta jäkälälajia (Westberg & Wedin 2015, Pykälä & Myllys 2016, Pykälä ym. 2017a, b). Metsähallituksen Luontopalveluiden
teettämät lajistokartoitukset ovat tuottaneet uutta tietoa
suojelualueiden uhanalaisista ja silmälläpidettävistä jäkälistä. Rahoitusta uhanalaistarkastelua hyödyttäviin
tieteellisiin tutkimuksiin on tullut lähes ainoastaan ymJuha Pykälä, Kimmo Jääskeläinen, Heini Rämä, Annina Launis, Orvo Vitikainen & Arto Puolasmaa
Jäkälät • Lichens
Lichenes
päristöministeriön Puutteellisesti tunnettujen ja uhanalaisten metsälajien tutkimusohjelmasta (Putte). Jäkälien
maastokartoitukset ovat kuitenkin vähentyneet edelliseen ajanjaksoon verrattuna. Kokonaisuutena kulunut
vuosikymmen on merkinnyt jäkäläkartoitusten vähenemistä ja jäkäläharrastuksen hiipumista maassamme.
Teuvo Ahti ja Juha Pykälä päivittivät Suomen jäkälien
luettelon (Stenroos ym. 2016) tätä arviointia varten.
Arviointi
Tarkastelussa olivat mukana kaikki Suomesta tunnetut jäkälätaksonit. Arviointityön pohjana oli Lichens of
Finland kirja (Stenroos ym. 2016). Kaikista muista kuin
alustavasti elinvoimaisiksi (LC) luokitelluista lajeista
koottiin tietoja kasvimuseoiden kokoelmista, ympäristöhallinnon Hertta Eliölajit -tietojärjestelmästä, erilaisista
selvityksistä ja muista maastohavainnoista. Osasta lajeja
tiedon kokoaminen jäi kuitenkin ajan puutteen vuoksi
kesken. Jäkälien arvioinnista vastasi jäkälätyöryhmä.
Jäkälien sukupolven pituutta on erittäin vaikea määritellä, mutta yleisesti sen arvioidaan olevan hyvin pitkä. Tässä tarkastelussa kolmen sukupolven pituutena
käytettiin jäkälillä 50 vuotta ja jäkälillä elävillä sienillä
kolmen sukupolven pituudeksi päätettiin 40 vuotta. Epifyyttisillä lajeilla jokainen esiintymisrunko arvioitiin
Jäkälät •yhdeksi yksilöksi. Kallioilla kasvavien lajien kasvustoista yhdeksi yksilöksi arvioitiin yksi neliömetri. Tiedon
määrä vaihtelee eri lajien välillä suuresti. Siksi yksilömäärät arvioitiin suuremmaksi kuin tunnetut esiintymät. Kertoimet vaihtelivat laajoissa rajoissa (2–1 000
kertaa tunnettu populaatiokoko) perustuen asiantuntijoiden arvioihin tutkimustarkkuudesta ja mahdollisten
elinympäristöjen määrästä.
Tarkastelluista 2003 taksonista arvioitiin 97 % (taulukko 43). Arvioimatta jäi (NE) 58 jäkälien sientä tiedon
vähyyden vuoksi. Yksi laji luokiteltiin arviointiin soveltumattomiin (NA), koska se tunnetaan vain vieraskasvilta.
Arvioidut taksonit luokiteltiin hävinneiksi (RE), jos
ne oli luokiteltu siksi edellisessä arvioinnissa eikä lajista ollut uudempaa havaintoa. Lisäksi muutamat lajit,
joiden viimeisestä havainnosta oli yli 50 vuotta, pääteltiin hävinneiksi. Viiden lajin todettiin tarkastelujakson
aikana hävinneen ainoasta esiintymästään.
Uhanalaisuus
Arvioiduista taksoneista on elinvoimaisia (LC) 39 %.
Punaisen listan taksoneja on noin 61 % jäkälistä ja 64 %
sienistä. Uhanalaisia (CR–VU) on 477 eli 24,5 %; näistä jäkäliä on 448 ja sieniä 29. Hävinneitä (RE) on 47 eli
2,4 %; näistä jäkäliä 40 ja sieniä seitsemän (taulukko 44).
Vuoden 2010 arviointiin (Jääskeläinen ym. 2010) verrattuna hävinneiden (RE) taksonien määrä kasvoi neljällä,
uhanalaisten 206:lla ja silmälläpidettävien 53:lla.
Uhanalaisista lajeista 40 % kasvaa kallioilla (joista
75 % kalkkikallioilla), 34 % metsissä ja 20 % tuntureilla. Rantalajien vähäinen määrä (2 %) johtuu siitä, että
rantakalliot luokiteltiin kallioihin ja rantametsien lajit
osin metsiin. Hävinneistä lajeista 55 % kasvoi metsissä
ja 32 % kallioilla.
Tärkein uhanalaisuuden syy on metsätalous, joka on
ensisijaisena uhanalaisuuden syynä 41 %:lla jäkälistä.
Hakkuut ovat johtaneet vanhojen metsien sekä vanhojen ja kuolleiden puiden katoamisen lisäksi myös puulajisuhteiden muuttumiseen (kuusen lisääntyminen ja
lehtipuiden vähentyminen). Toiseksi tärkein ensisijainen
uhanalaisuuden syy on kaivannaistoiminta (15 % jäkälistä). Erityisesti kalkkikallioiden lajisto on taantunut
tästä syystä. Kolmanneksi merkittävin uhanalaisuuden
syy on kemialliset haittavaikutukset (etenkin rehevöityminen ja happamoituminen) (11 % lajeista).
Metsien hakkuut ovat myös merkittävin tulevaisuuden uhka. Ne uhkaavat ensisijaisesti 38 %:a uhanalaisista
jäkälistä. Kemialliset haittavaikutukset arvioidaan suurimmaksi uhaksi 14 %:lla lajeista (etenkin typpipäästöt).
Jäkälät • Lichenes
265
.
Uhanalaisista jäkälistä 13 %:a uhkaa ensisijaisesti rakentaminen. Suurin rakentamisen uhka koskee kalkkikallioiden sekä rantametsien ja rantakallioiden lajistoa.
Selvästi edellistä tarkastelua merkittävämmiksi uhkatekijöiksi ovat nousseet kemiallisten haittavaikutusten
lisäksi muun muassa lisäruokinnasta johtuva porojen
ylilaidunnus, keräily, lehtipuiden uusiutumista estävä
ylisuuri hirvieläinkanta sekä vieraslajit. Jäkäläpopulaatiot ovat useimpia muita eliöryhmiä helpommin hävitettävissä keräilyllä ja kansainvälisesti harvinaisia lajeja on
monia, joten Internetiin laitettava kaikille avoin tarkka
esiintymispaikkojen sijainti lisää monien jäkälien häviämisriskiä. Ilmastonmuutoksen merkitys uhkatekijänä
arvioitiin jonkin verran suuremmaksi kuin edellisessä
tarkastelussa.
Punaiselta listalta on poistettu 23 jäkälää (taulukko 45). Pääosalla syynä ovat taksonomiset muutokset,
kuten esimerkiksi synonymisointi. Verilaikkajäkälällä
(Pertusaria coccodes) ja sormikesijäkälällä (Scytinium teretiusculum) kyseessä on aito muutos. Rikkilaskeuman
vähenemisen myötä niiden taantuminen vaikuttaisi
pysähtyneen.
Neljä aiemmin hävinneeksi (RE) luokiteltua jäkälää
on löydetty uudelleen: turunkultajäkälä (Caloplaca turkuensis), nuijaneulajäkälä (Chaenotheca hispidula), lehtokirppujäkälä (Opegrapha niveoatra) ja piilonappijäkälä
(Rinodina immersa). Kalvaskuoppajäkälän (Acarospora
versicolor) vanha tieto osoittautui vääräksi määritykseksi,
mutta lajista löydettiin uusi esiintymä.
Viiden erittäin uhanalaisen (EN) jäkälän ainoiden
esiintymien havaittiin hävinneen. Karvaruskokarpeen
(Melanelixia glabra) kasvupuu kaadettiin, maamustuaisen
(Verrucaria geophila) esiintymän päälle kasattiin puukasa,
paahdekonnanjäkälän (Agonimia vouauxii) kasvupaikalta
poistettiin sammal, jonka päällä laji kasvoi, etelänlimijäkälä (Fuscopannaria mediterranea) hävisi ilmansaasteiden
takia ja isonännijäkälän (Pseudosagedia grandis) häviämisen syynä oli jo kauan sitten tapahtunut elinympäristön
laadun heikkeneminen.
Uhanalaisten ja silmälläpidettävien jäkälien määrä
kasvoi selvästi edelliseen arviointiin verrattuna. Syinä
oli sekä tiedon kasvu, kriteerien tulkinnan muutokset
että aidot muutokset. Suurimmasta osasta lajeja ei ollut
tarkastelujakson aikana kertynyt tietoja, joiden perusteella olisi voitu arvioida onko aitoja muutoksia tapah-

tunut. Suurista muutoksista huolimatta tarkastelu on
edelleen melko konservatiivinen. Uhanalaisuusluokan
arvioidusta vaihteluvälistä otettiin useimmiten käyttöön
alhaisin luokka.
Vain kahden uhanalaisen lajin kannan taantumisen
katsottiin pysähtyneen edellisen luokittelun jälkeen siten, että niiden luokkaa laskettiin (verilaikkajäkälä ja
sormikesijäkälä). Aitoja negatiivisia – uhanalaisuusluokkaa korottavia − muutoksia todettiin 83 lajilla. Lähes
puolet näistä (47 %) on lehtipuiden jäkäliä, joista useimmat kasvavat vanhoilla elävillä puilla. Lehtipuiden jäkälien vahvan taantumisen aiheuttajina ovat hakkuiden ja
ilmansaasteiden lisäksi ylisuuri hirvieläinkanta, jonka
takia lehtipuiden uusiutuminen on ollut monin paikoin riittämätöntä. Erityisen selvää tämä on vanhoissa
metsissä. Neljännes (24 %) aidoista negatiivisista muutoksista on kalliolajeilla. Uhanalaistuneita ovat esimerkiksi raidanpiilojäkälä (Arthonia incarnata), piikkiluppo
(Bryoria smithii) ja pikkurustojäkälä (Ramalina dilacerata).
Raidanpiilojäkälällä uhkana on erityisesti ylisuuri hirvieläinkanta, joka estää raitojen uusiutumisen vanhoissa
metsissä. Piikkiluppo niukentuu jatkuvasti etenkin ilmansaasteiden takia. Pikkurustojäkälällä metsien hakkuut, ilmansaasteet ja ylisuuri hirvieläinkanta yhdessä
ovat johtaneet uhanalaisluokan nostamiseen.
Suojelu ja seuranta
Suojelualueilla uhanalaisia jäkäliä on pinta-alaa kohden
moninkertaisesti muihin alueisiin verrattuna. Suurin
osa uhanalaisten lajien esiintymistä jää kuitenkin suojelualueiden ulkopuolelle. Suojelutilanne on heikoin EteläSuomessa, jossa uhanalaisia lajeja on eniten. Ainoastaan
Pohjois-Lapissa uhanalaisten jäkälien esiintymistä suurin osa sijaitsee suojelu- ja erämaa-alueilla.
Jäkälätutkijoita ja -harrastajia on hyvin vähän, joten
suuri määrä uhanalaisten lajien esiintymispaikkoja on
löytämättä ja vanhoja tarkistamatta. Suurin osa uhanalaisten jäkälien populaatioista on varsin pieniä ja monet
hoitotoimien tarpeessa. Hoitotoimiin ei kuitenkaan ole
riittävästi resursseja.
Metso-ohjelman merkitys uhanalaisten jäkälien suojelussa tunnetaan puutteellisesti. Joitakin merkittäviä
kohteita on tarkastelujaksolla suojeltu. Erityisesti suojeltavien lajien esiintymispaikkojen rajauspäätöksiä on
tehty edellisen tarkastelun jälkeen jäkälille koko maassa
vain yhdeksän. Suojelualueilla jäkäliä uhkaavat etenkin
ilmansaasteet, porojen ylilaidunnus, ylisuuri hirvieläinkanta, joka estää lehtipuiden uusiutumista sekä ilmastonmuutos (mukaan lukien ilman hiilidioksidipitoisuuden kasvu). Suojelulla ei siis ole pystytty vähentämään
kaikkia uhanalaisille jäkälille vaarallisia tekijöitä.
Jäkälien suojelua on tarpeen tehostaa kaikissa elinympäristöissä. Uhanalaisuuden arvioinnin tulosten
perusteella suojelu- ja hoitotoimissa on tarpeen keskittyä erityisesti vanhoihin lehtipuuvaltaisiin metsiin ja
kalkkikallioihin. Vanhojen lehtipuiden määrän väheneminen tulee saada pysäytettyä ja niiden määrän kasvattamiseksi tarvitaan toimenpideohjelma. Kalkkikalliot
on tarpeen lisätä luonnonsuojelulain luontotyyppeihin.
Suomessa ei ole seurantoja, jotka antaisivat tietoa jäkälien populaatioiden tilasta (poikkeuksena alueelliset
vain muutamia yleisiä runkojäkäliä koskevat ilmanlaadun bioindikaattoriseurannat). Tulisi perustaa sekä tavallisia lajeja koskevia yleisseurantoja että erityisseurantoja, joissa pystyttäisiin seuraamaan myös uhanalaisten
lajien kannan kehitystä. Jäkälien seuranta on yksinkertaista, koska jäkälät eivät piileksi.
Tutkimusrahoituksen voimakkaat leikkaukset ovat
johtaneet siihen, että jäkälien uhanalaisuuden arviointia hyödyttävät maastotutkimukset uhkaavat Suomesta
loppua kokonaan.
Kiitokset
Kiitokset Helsingin, Turun ja Oulun kasvimuseoiden
henkilökunnalle lämpimästä suhtautumisesta kokoelmiensa läpikäymiseen. Tarkastelussa tarpeellisia tietoja
on saatu mm. Teuvo Ahdilta, Pekka Haloselta, Leena
Myllykseltä ja Saara Velmalalta.

Nämä viisi Suomessa vähälajista eläinkunnan pääjaksoa
ovat uhanalaisuusarvioinnissa mukana ensimmäistä
kertaa. Kaikki ryhmät ovat maailmanlaajuisesti ensisijaisesti mereisiä. Makkaramatoja lukuun ottamatta niitä
kaikkia tavataan kuitenkin meillä myös makeissa vesissä, missä pääosa Suomen lajistosta elää.
Sienieläinlajeja (Porifera) on koko maailmassa noin
8 500 (Zhang 2013), joista Suomessa esiintyy neljä (Levander 1908, Sirkka 1936, Purasjoki 1986b, Økland & Økland 1996). Sienieläimet muodostavat pinnanmyötäistä
tai haaroittuvaa, sormimaista pehmeän huokoista kasvustoa kiinteille pinnoille. Sienieläin on runkokunta,
jossa ei ole elimiksi erikoistuneita rakenteita. Se suodattaa ravintohiukkasia vedestä, joka virtaa sisään pienten
aukkojen kautta ja suurempien läpi ulos. Runkokunta
syntyy ja useimmiten lisääntyykin silmikoimalla. Yleisimmät lajit, makeissa vesissä elävät järvisieni (Spongilla
lacustris) ja müllerinsieni (Spongilla mülleri) ovat yleensä
vihreitä runkokunnassa elävien symbionttisten levien
takia. Etenkään syvällä tai varjossa elävillä murtovesisienillä (Ephydatia fluviatilis) näitä leviä ei välttämättä
ole. Murtovesisientä tavataan muualla myös makeissa
vesissä, mutta meillä on vain vähän julkaistuja havaintoja sisävesistä.
Katriina Könönen, Risto Väinölä, Hanna-Kaisa Lakka & Ari O. Laine
Sienieläimet, polttiaiseläimet, sammaleläimet,
makkaramadot ja limamadot • Sponges, Cnidarians,
Bryozoans, Priapulids and Nemerteans
Porifera, Cnidaria, Bryozoa, Priapulida & Nemertea
Polttiaiseläimet (Cnidaria) on noin 13 000 lajia käsittävä pääjakso (Zhang 2013, WoRMS 2018). Suomessa
tavatuista 11 makroskooppisesta, ei-parasiittisesta polttiaiseläinlajista kaksi on liuskameduusoita (Scyphozoa):
merialueella yleinen korvameduusa (Aurelia aurita) ja
vain harvoin etelästä rannikoillemme kulkeutunut hiusmeduusa (Cyanea capillata). Liuskameduusoilla on sekä
planktinen että pohjalle kiinnittynyt nuoruusvaihe vedessä uivan aikuisvaiheen lisäksi. Muut yhdeksän lajia
ovat polyyppieläimiä (Hydrozoa). Näistä makeissa vesissä yleiset lampipolyypit (Hydra spp.) elävät yksittäisinä
polyyppiyksilöinä kasveille tai kiville kiinnittyneinä ja
kolme vain Itämeressä elävää runkopolyyppilajia muodostaa haarovia runkokuntia. Vieraslajeina on Itämeressä yleisen kaspianpolyypin (Cordylophora caspia) lisäksi
2000-luvulla havaittu kaksi niin ikään polyyppieläimiin
kuuluvaa pientä hydromeduusalajia (Väinölä 2002, von
Numers 2013). Kaikki polttiaiseläimet saalistavat eläinplanktonia ohuiden pyyntilonkeroidensa pinnalla olevien poltinsolujen avulla (Purasjoki 1986b). Makroskooppisten polttiaiseläinlajien lisäksi meillä tavataan myös
hyvin pieniä polttiaiseläimiin kuuluvia lajeja (Myxozoa;
Cairns ym. 2009, WORMS 2018), kuten siian rakkoloisio.
Mikroskooppisina lajeina ne eivät ole uhanalaisuusarvioinnissa mukana.
Sienieläimet, polttiaiseläimet, sammaleläimet, makkaramadot
ja limamadot 
Yhdyskuntia muodostavia sammaleläimiä (Bryozoa)
on Suomessa tavattu kymmenen lajia (Levander 1908,
Purasjoki 1986c), maailmassa noin 6 000 (Zhang 2013).
Itämeressä yleinen levärupi (Einhornia crustulenta) muodostaa hyvin pinnanmyötäistä, säännönmukaista verkkomaista kasvustoa koville pohjille ja muiden eliöiden
pinnalle. Toinen mereinen laji Victorella pavida on tavattu
vieraslajina. Muut sammaleläimet ovat sisävesien lajeja.
Niiden yhdyskunnat ovat joko pinnanmyötäisiä, haaraisen putkimaisia kasvustoja kivien tai puunkappaleiden
pinnoilla, tai pehmeän hyytelömäisiä. Kulkusammaleläimen (Cristatella mucedo) kasvustot voivat myös liikkua
pohjalla. Vuoksen vesistöalueelle ja myöhemmin myös
ainakin Lempäälän Pyhäjärvelle on levinnyt 2010-luvulla suuria pyöreitä hyytelöpalloja muodostava pohjoisamerikkalainen Pectinatella magnifica (Vuorio ym. 2018).
Sammaleläimet suodattavat vedestä pieniä ravintohiukkasia viuhkamaisesti ryhmittyneillä lonkeroillaan. Sammaleläimet ja polttiaiseläimet saattavat tukkia putkistoja
luonnonvesiä prosesseissaan hyödyntävissä laitoksissa
(Halonen 1993).
Makkaramadot (Priapulida) on pieni pääjakso, jonka
kaikkiaan noin 20 lajista (Zhang 2013) vain okamakkaramato (Halicryptus spinulosus) elää meillä yleisenä Itämeren lieju- ja hiekkapohjilla etelärannikolta aina Merenkurkkuun saakka (Purasjoki 1986a, Viitasalo ym. 2017).
Okamakkaramato on töpäkkä, vaaleanruskea, muutaman sentin pituinen, muita selkärangattomia saalistava
peto.
Limamatoja eli nauhamatoja (Nemertea) tunnetaan
Suomesta kaksi pienikokoista lajia. Maailman noin 1 400
lajista (Zhang 2013) suurimmat voivat olla kymmenien
metrien mittaisia. Viherlimamato (Cyanophthalma obscura) on yleinen pehmeillä pohjilla koko rannikkoalueella. Prostoma graecense taas elää sekä sisävesissä että
Itämeressä, mutta sen levinneisyys tunnetaan melko
huonosti. Ruotsin limamadoista on hiljattain julkaistu
Itämerenkin lajiston kattava laaja yhteenveto (Strand &
Sundberg 2010).
Näitä eläinryhmiä ei meillä juuri tutkita tai kartoiteta
erikseen, mutta osasta saadaan havaintoja ympäristöhallinnon pohjaeläinseurannoista ja velvoitetarkkailuista.
Sienieläimet, polttiaiseläimet, sammaleläimet, makkaramadot
ja limamadot • Porifera, Cnidaria, Bryozoa, Priapulida, Nemertea

Havaintotietoja ei ole koottu yhteen, vaan ne ovat hajallaan eri julkaisuissa ja yleisemmissä pohjaeläinselvityksissä. Seurantahavainnot on koottu ympäristöhallinnon
Hertta Pohjaeläintietojärjestelmään (POHJE). Yleisempien merilajien levinneisyydestä on viime vuosina saatu
uutta tietoa Vedenalaisen meriluonnon monimuotoisuuden inventointiohjelmassa (VELMU) (Viitasalo ym. 2017,
Ympäristöhallinto 2018).
Arviointi
Uhanalaisuusarviointi tehtiin äyriäistyöryhmässä ja
se kattoi viiden pääjakson kaikki Suomessa esiintyvät
28 lajia (taulukko 46). Lajeista poimittiin ensin selvästi
elinvoimaiset alkuperäiset lajit luokkaan elinvoimaiset
(LC). Viisi vieraslajia sekä vain satunnaisesti rannikollemme harhautuva hiusmeduusa sijoitettiin luokkaan
arviointiin soveltumattomat (NA). Jäljelle jääneiden lajien havaintotiedot, elinympäristöt ja mahdolliset uhkat
käytiin läpi.
Arviointia varten työryhmä kokosi POHJE- ja VELMU-seurantatietojen, alkuperäisjulkaisujen ja Luonnontieteellisen keskusmuseon (Luomus) kokoelmatietojen
lisäksi havaintoja myös mm. vieraslajiseurannoista ja
valokuvista varmistettuja yleisöhavaintoja Lajitietokeskuksen Vihko-havaintotietokannasta. Sienieläinten arviointi perustui enimmäkseen vanhoihin havaintoihin
lukuun ottamatta murtovesisientä, josta on runsaasti
uusiakin havaintoja Itämerestä. Runsausmuutoksiin
liittyvät arviointikriteerit eivät näissä tapauksissa ole
käyttökelpoisia. Helposti tunnistettavista runkopolyypeista on suhteellisen paljon havaintotietoa, mutta
makean veden polyyppeja ei yleensä tunnisteta lajitasolle ja tiedot niiden levinneisyydestä ovat melko niukkoja. Sammaleläimet ovat levärupea lukuun ottamatta
huonosti tunnettuja ja vähän havainnoituja. Sisävesien
sammaleläinten arvioinnissa huomioitiin melko vähäisen ja satunnaisen havaintotiedon lisäksi norjalainen
tutkimus lajien kokonaislevinneisyydestä (Økland ym.
2003). Itämeren makkaramadosta ja viherlimamadosta
on runsaasti havaintoja tietokannoissa, mutta toisesta,
makeissa ja murtovedessä viihtyvästä limamatolajista
niitä on vähän.
Uhanalaisuus
Tarkastelluissa viidessä pääjaksossa ei ollut uhanalaisiksi luokiteltavia lajeja (taulukko 47). Puutteellisesti
tunnetuiksi (DD) luokiteltiin sienieläimistä haurassieni
(Eunapius fragilis) sekä polttiaiseläinlajeista Hydra oxycnida. Jälkimmäistä tavataan Pohjois-Euroopassa, ja se
on sopeutunut kylmempiin vesiin kuin muut Hydra-lajit
(Schuchert 2010, Sumner 2016), mutta Suomen havaintopaikoista ei ole tarkempaa tietoa. Elinvoimaisia (LC)
lajeja oli kaikkiaan 20.
Suojelu, seuranta ja tutkimus
Näiden eläinryhmien lajistoa ja levinneisyyttä on tarpeen kartoittaa ajanmukaisen kokonaiskuvan saamiseksi. Ainoastaan merilajeista saadaan seurannoissa
riittävästi tietoa arviointia varten. Sisävesilajistoa on
tutkittu hyvin vähän, eikä lajitason havaintoja ole viime vuosikymmeninä juuri kertynyt harrastajakunnan
puuttuessa. Lajien elinympäristöissä, joita ovat pääosin
melko matalat kovat kallio- ja kivipohjat sekä ja levä- ja
kasvillisuusrannat, ei juurikaan seurata selkärangattomia eläimiä. Vaikka uhanalaisia lajeja ei nyt tunnistettu,
nämä ryhmät ja etenkin puutteellisesti tunnetuiksi luokitellut lajit tarvitsevat enemmän huomiota.
Vähemmän tunnettujen sieni-, sammal-, ja polttiaiseläinten levinneisyystiedon täydentämiseksi on lajitunnistukseen ja sen opetukseen panostettava. Etenkin
Hydra-polyyppieläinten määritys pitää tehdä elävistä
näytteistä, mikä ei yleensä ole mahdollista pohjaeläinseurannoissa. Sisävesien sienieläimet kirjataan monesti
järvisieneksi lajia varsinaisesti tunnistamatta, ja muut
sienieläinlajit voivat jäädä huomioimatta. Murtovesisientä esiintyy muualla Pohjolassa makeissa vesissä, mutta
meillä julkaistuja sisävesihavaintoja siitä on vain vähän.
Itämeressä laji on kuitenkin hyvin yleinen. Käsitys vain
kahdesta rannikon limamatolajista on kyseenalaistettu,
mutta määritysvaikeuksien takia lajidiversiteetin varmistamiseksi tarvitaan molekyyligeneettistä tutkimusta.

nyt suojelualueilla jonkin verran nilviäiskartoituksia,
mutta ei juuri enää viimeisen seitsemän vuoden aikana.
Luonnontieteellisen keskusmuseon eläinkokoelman nilviäisnäytetietoja (yli 25 000 näytettä, Valovirta) on saatu
nähtäville Suomen Lajitietokeskuksen portaalin kautta
ja sieltä on löytynyt joitakin vanhempia esiintymätietoja, jotka eivät ole aiemmin olleet arvioinnissa mukana. Varsinais-Suomen alueella on tehty jonkin verran
maakotilokartoituksia (esimerkiksi Routio ja Valta 2016),
joiden tietoja on hyödynnetty arvioinnin yhteydessä.
Arvioinnissa käytettiin myös vuonna 2014 julkaistua
maanilviäisopasta Suomen kotilot ja etanat (Koivunen
ym.) sekä kirjan levinneisyyskarttoja varten koottuja
havaintoaineistoja.
Pääosa Suomen 79 vesissä elävistä kotilo- ja simpukkalajeista elää makeissa vesissä, osa niistä myös rannikon
vähäsuolaisissa osissa. Meri- tai murtovesilajeja meillä
on vain viisitoista − kolme merietanaa, viisi kotiloa ja
seitsemän simpukkaa. Suomessa siis tavataan vain pieni
osa koko Itämeressä havaituista noin 330 nilviäislajista
(Helcom 2012). Ihmisen avustamana meille levinneitä
uusia vieraslajeja on yhteensä neljä, kaikki Itämeressä.
Uusia vesinilviäisiä on lajilistalle tullut viisi: hoikkalimakotilo (Omphiscola glabra, Albrecht ym. 2016), pohjankiekkokotilo (Gyraulus stroemi, Glöer & Vinarski 2009) ja
uusi vieraslaji (Murchisonella sp.), kotilo, jonka lajinimeä
ei vielä tiedetä (Warén 2013, Warén & Könönen 2014). Lisäksi listalla on kaksi limakotiloiden muuttuneen taksonomian vuoksi uutta vesikotiloa, mutalimakotilo (Radix
labiata) ja isotakokotilo (Stagnicola corvus).
Vesinilviäisiä koskevat aineistot ovat hajallaan eri
lähteissä eikä kattavia, etenkään tuoreempia yhteenvetoja lajien esiintymisestä ole tehty. Osasta lajeja saadaan
melko paljon havaintoja ympäristöhallinnon ja muiden
toimijoiden pohjaeläinseurannoista ja velvoitetarkkailuista. Havainnot on koottu ympäristöhallinnon Hertta
Pohjaeläintietojärjestelmään (POHJE). Suomessa on ollut
vuodesta 2004 lähtien käynnissä vedenalaisen meriluonnon monimuotoisuuden inventointiohjelma (VELMU),
joka on tuottanut uutta havaintotietoa etenkin merialueen simpukoista sekä yleisimmistä ja helpoiten lajilleen
tunnistettavista kotiloista. Nilviäistyöryhmä kokosi
arviointia varten vähäisessä määrin tehtyjä uusia sekä
ennestään tuntemattomista lähteistä peräisin olevia havaintoja. Luonnontieteellisen keskusmuseon (Luomus)
kokoelmista käytiin tarkistamassa jonkin verran vesinilviäisnäytteitä. Luomuksen eläinkokoelman nilviäisnäytetietoja hyödynnettiin Suomen Lajitietokeskuksen
portaalin kautta.
EU:n luontodirektiivin lajiliitteissä on viisi Suomessa
esiintyvää lajia, kaksi simpukka- ja kolme siemenkotilolajia (Vertigo). Direktiivin asettamien velvoitteiden vuoksi lajeihin on kiinnitetty aiempaa enemmän huomiota.
Varsinkin jokihelmisimpukkaan (Margaritifera marga-
Nilviäiset 
ritifera) ja vuollejokisimpukkaan (Unio crassus) liittyviä
erilaisia ELY-keskusten, Metsähallituksen ja esimerkiksi Liikenneviraston tilaamia selvityksiä on tehty enemmän kuin muille lajeille. Näissä selvityksissä on Suomen
WWF:n ja Luomuksen Suursimpukkatyöryhmän osuus
ollut merkittävä.
Työryhmä on saanut aiemmin puutteellisesti tunnetusta kärkiemokotilosta (Viviparus contectus) arvokkaita, kuvista varmistettuja yleisöhavaintoja muun muassa
sosiaalisessa mediassa julkaistujen etsintäkuulutusten
avulla, joten laji saatiin arvioitua elinvoimaiseksi (LC)
(taulukko 50).
Arviointi
Nilviäisten uhanalaisuusluokittelu kattoi kaikki Suomessa esiintyvät 174 lajia (taulukko 48). Arvioinnin toteutti nilviäistyöryhmä. Koottujen tietojen ja työryhmän
asiantuntemuksen perusteella lajijoukosta poimittiin
ensin selkeästi yleiset lajit luokkaan elinvoimaiset (LC)
ja ihmisen avustamina Suomeen levinneet vieraslajit
sijoitettiin luokkaan arviointiin soveltumattomat (NA).
Jäljelle jääneiden lajien havaintotiedot, elinympäristöt ja
mahdolliset uhkat käytiin tarkemmin läpi.
Nilviäisten arvioinnissa käytettiin pääasiassa levinneisyys- ja/tai esiintymisalueen kokoon perustuvaa
kriteeriä B. Lajeilla, joilla on vain muutama esiintymää,
käytettiin myös kriteeriä D2. A-kriteeriä voitiin käyttää
vain tarkemmin seuratuilla suursimpukkalajeilla. Suurimmalla osalla lajeista sukupolven pituus on myös niin
lyhyt, että A-kriteerissä käytettävä tarkastelujakso jää
kymmeneen vuoteen. Niin lyhyeltä ajalta ei kerry riittävästi tietoja populaatiomuutosten arvioimiseksi.
Uhanalaisuus
Arvioiduista 149 nilviäislajista Punaisella listalla on
yhteensä 46 nilviäislajia (taulukko 48). Uhanalaisia
(VU–CR) niistä on neljätoista ja silmälläpidettäviä (NT)
kahdeksantoista lajia (taulukko 49). Uhanalaisten lajien
(VU-CR) määrä on pysynyt samana edelliseen arviointiin verrattuna, mutta silmälläpidettävien (NT) määrä
on vähentynyt kahdella. Uhanalaisista lajeista kaksi ja
silmälläpidettävistä (NT) kolme ovat vesilajeja, muut
maaympäristöissä eläviä. Puutteellisesti tunnetuiksi
(DD) luokiteltiin neljätoista lajia, mikä on kymmenen
lajia edellistä kertaa enemmän.
Uhanalaisia ja silmälläpidettäviä (NT) maanilviäislajeja on 27, noin 36 % arvioiduista maanilviäisistä. Vastikään löytynyt torvilokotilo (Succinea oblonga) sijoitettiin
uutena lajina toistaiseksi luokkaan NA. Kaikista arvioiduista maanilviäislajeista noin 80 % elää ensisijaisesti tai
osittain metsäympäristöissä. Uhanalaisten ja silmälläpidettävien metsälajien osuus on sitäkin suurempi (85 %).
Pääosa niistä elää erilaisissa lehdoissa. Muista Punaisen
listan maanilviäislajeista neljä elää kosteissa ympäristöissä ja kolme avoimilla niityillä tai kallioilla.
Yleisin syy maanilviäisten uhanalaistumiseen on
puulajisuhteiden muutokset. Lehtipuut, erityisesti haapa, lehmus ja pähkinäpensas ovat tärkeitä maanilviäisille. Metsätalous, jäljellä olevien lehtojen kuusettuminen
ja uudistumisen ja jatkumon epävarmuus ovat aiheuttaneet mainittujen puulajien vähenemistä. Se on ainakin yhtenä syynä kahdeksan lajin uhanalaistumiseen ja
syynä siihen, että kahdeksan lajia on silmälläpidettäviä.
Kolmella uhanalaisella lajilla syynä on lisäksi vanhojen
metsien ja kookkaiden puiden väheneminen. Muita syitä
ovat niittyjen ja muiden avoimien paikkojen umpeenkasvu sekä kosteissa ympäristöissä elävillä lajeilla ojitus ja
kuivatus. Yksittäisillä lajeilla mainittuja uhanalaisuuden
syitä ovat lisäksi kasvillisuuden kuluminen, rakentaminen ja maa-aineksen otto. Uhanalaisia maanilviäisiä
tulevaisuudessa uhkaavat tekijät ovat pitkälti samoja.
Lisäksi satunnaistekijät voivat uhata lajeja, joilla on hyvin vähän esiintymispaikkoja.
Vesinilviäisissä uhanalaisten ja silmälläpidettävien
(NT) lajien osuus arvioiduista lajeista on 6,7 % eli viisi
lajia. Ensisijaisesti joissa ja puroissa elävistä kymmenestä
lajista uhanalaisia on kaksi, vaarantunut (VU) vuollejokisimpukka ja erittäin uhanalainen (EN) jokihelmisimpukka. Järvissä ja lammissa ensisijaisesti eläviä lajeja
on 52, joista silmälläpidettäväksi (NT) on luokiteltu matalissa lammikoissa tai rannoilla elävä luhtakiekkokotilo (Anisus leucostoma, edellisessä arvioinnissa nimellä
A. septemgyratus, Glöer & Meier-Brook 2008) ja syvännehernesimpukka (Pisidium dilatatum). Varsinaisista merilajeista Punaisella listalla on vain ruskomerietana (Alderia
modesta, NT).
Nilviäiset • Mollusca
320
.
Useat edellisessä arvioinnissa silmäpidettäviksi (NT)
luokitelluista vesilajeista sijoitettiin nyt puutteellisesti
tunnettuihin lajeihin (DD). Kyseisistä lajeista on tiedossa vain vähän vanhoja esiintymiä eikä niitä ole käyty
tarkistamassa viime vuosikymmeninä. Yksitoista järvissä tai lammissa, matalassa rantavedessä elävää lajia
on puutteellisesti tunnettuja. Erityisesti pienvesissä,
esimerkiksi lampareissa tai ojissa eläviä puutteellisesti
tunnettuja lajeja on kolme: hoikkalimakotilo (Omphiscola
glabra), lammikkokotilo (Aplexa hypnorum) ja lokerokotilo
(Segmentina nitida).
Vesilajien uhanalaisuuden syitä ja tulevaisuuden uhkatekijöitä ovat kosteikkojen kuivatus sekä soiden- ja
metsien ojitukset. Myös vesistöjen rehevöitymisen aiheuttama liettyminen, umpeenkasvu tai happikadot
sekä erilaiset teollisuuden päästöt kuten raskasmetallien päästöt ovat uhanneet simpukka- ja kotilokantoja.
Virtavesissä elävien erittäin uhanalaisen jokihelmisimpukan ja vaarantuneen vuollejokisimpukan tilaan ovat
vaikuttaneet useat tekijät: vesirakentaminen, perkaukset, ruoppaukset ja muut uomaa tai virtaamaa muuttavat
toimet, isäntäkalakantojen väheneminen tai häviäminen
esimerkiksi jokien patoamisen vuoksi, metsien ja soiden
ojitukset sekä vesien likaantuminen tai rehevöityminen.
Jokihelmisimpukan uhanalaistumiseen vaikuttanut
helmenpyynti loppui lajin rauhoitukseen vuonna 1955.
Muuten vesinilviäisiin jatkossakin haitallisesti vaikuttavat uhkatekijät ovat säilyneet samoina.
Euroopan Punaisella listalla on kymmenen Suomessa
esiintyvää nilviäislajia (Cuttelod ym. 2011), kapeasiemenkotilo (Vertigo angustior, Euroopassa VU), pohjansiemenkotilo (Vertigo modesta, NT), tunturisiemenkotilo (Vertigo
extima, DD), juovatakkukotilo (Trochulus plebeius, DD),
ruijanhernesimpukka (Pisidium hinzi, NT), hoikkalimakotilo (Omphiscola glabra, NT), isojärvisimpukka (Anodonta cygnea, NT), litteäjärvisimpukka (Pseudanodonta
complanata, NT), vuollejokisimpukka (VU) ja jokihelmisimpukka (CR).
Suojelu, seuranta ja tutkimus
Uhanalaisten maanilviäisten tunnetuista esiintymistä
on noin 80 % osittain tai yleensä kokonaan luonnonsuojelu- tai suojeluohjelma-alueilla. Osin se johtuu siitä,
että suojelualueita on kartoitettu eniten. Toisaalta EteläSuomessa ei ole jäljellä kovin paljon lehtoja ja parhaille
niistä on perustettu suojelualueita. Esiintymät ovat suojassa monelta mahdolliselta uhalta, mutta kuusettumista
tapahtuu myös suojelualueilla, samoin haapajatkumo voi
olla vaarassa niissäkin. Myös suojelualueiden perinneympäristöjen hoito saattaa joskus olla ristiriidassa uhanalaisten metsälajien suojelutavoitteen kanssa.
Maanilviäisselvitykset ovat keskittyneet Etelä-Suomeen ja lehtoihin. Muut nilviäisten kannalta tärkeät,
mutta vähälajisemmat elinympäristöt ja pohjoiset alueet
yleensä ovat jääneet vähemmälle huomiolle. Etsintöjä on
kohdistettu mahdollisuuksien mukaan uhanalaisten ja
muuten harvinaisten lajien vanhoihin esiintymiin, mutta järjestelmällinen seuranta puuttuu.
Vesinilviäisiä ei ole viime vuosikymmeninä juuri kartoitettu, ei myöskään suojelualueilla. Ahvenanmaan vesinilviäisistä on saatu melko tuoretta tietoa 1990–2000-luvuilla (esim. Carlsson 2001). Yhtä lukuun ottamatta puutteellisesti tunnettujen luokkaan sijoitetuista nilviäisistä
kaikki olivat vesilajeja. Vesien tilan seurannoissa otettavissa pohjaeläinnäytteissä on nilviäisiä, mutta niitä ei
aina määritetä lajitasolle eivätkä näytteenottopaikat osu
lajistoseurannan kannalta otollisimpiin elinympäristöihin, mataliin kasvillisuus- ja kivikkorantoihin.
Vesikotiloiden ja osan simpukoistakin arviointia hankaloittaa lajimäärityksen vaikeus. Etenkin tiettyjen limaja kiekkokotiloiden taksonomiassa on epäselvyyttä. Lajien erottamiseksi pitäisi tutkia lisääntymiselimiä ja tehdä
varmistuksia DNA-tuntomerkkien avulla. Simpukoista
etenkin hernesimpukoiden (Pisidium-suku) määritys on
vaikeaa eikä suuresta osasta lajeja kerry nykyisellään
lainkaan uusia havaintoja. Myös suursimpukoiden määritys on joskus ongelmallista. Suomen lajiston kattavan,
suomenkielisen määrityskirjan puuttuminen hankaloittaa lajintunnistusta. Paras olemassa oleva kirjallisuus on
Saksasta, jossa on julkaistu uutta tietoa lajien tunnistuksesta ja levinneisyydestä (mm. Glöer 2015, Schniebs ym.
2011, 2013, 2016, Welter-Schultes 2012).
Virtavesilajien, erityisesti uhanalaisten jokihelmisimpukan (Oulasvirta ym. 2017) ja vuollejokisimpukan
(Holopainen 2017), tärkeimpiä suojelukeinoja ovat lajien
lisääntymiselle elintärkeiden isäntäkalojen kulun turvaaminen kalateitä rakentamalla ja vanhoja, tarpeettomia patoja purkamalla. Metsä- ja suo-ojitukset, teiden
rakentaminen ja maatalous vesistöjen valuma-alueilla
lisäävät liukoisen ja kiintoaineen kulkeutumista vesistöihin, mikä heikentää elinympäristöjä liettämällä
pohja-ainesta ja aiheuttamalla happiongelmia. Etenkin
simpukoiden nuoruusvaiheet ovat herkkiä kiintoaineen
vaikutukselle. Kaikenlaisten myrkkyjen tai muiden haitta-aineiden päästöt ovat lajien populaatioita uhkaavia,
joten riskit niihin pitäisi saada minimoitua. Riittävän
leveät suojavyöhykkeet vesistöjen äärellä sekä vesistöystävällisten aineiden ja menetelmien käyttö haitallisten
sijaan ovat olennaisia vesilajien suojelemiseksi. Samoin
luonnonvesiin päätyvät jätevesien ylijuoksutukset tulvatilanteissa pitäisi saada loppumaan.

Nivelmatojen pääjaksoon kuuluvia lajeja tunnetaan kaikkiaan noin 17 500 (Zhang 2013) ja Suomesta 178 (Suomen
Lajitietokeskus 2018) (taulukko 51). Suomen lajisto koostuu kolmesta pääryhmästä: monisukasmadoista (luokka
Polychaeta), sekä harvasukasmadoista (Oligochaeta) ja
juotikkaista (Hirudinea) jotka yhdessä muodostavat luokan Clitellata. Nykytiedon mukaan tämä luokkajako ei
kuitenkaan ole luonnollinen, vaan Polychaeta on monimuotoinen parafyleettinen ryhmä, jonka sisälle Clitellata
sijoittuu. Heimoja on myös jouduttu siirtämään pääryhmästä toiseen geneettisten tuntomerkkien perusteella
(Weigert & Bleidorn 2016).
Monisukasmadot ovat ensisijaisesti merieläimiä (Nygren ja Pleijel 2015). Suomen 19 lajista 11 esiintyy vain Itämeressä. Sisävesissä elävistä lajeista yksi on pohjavesilaji
ja muut kuuluvat Aelosomatidae-heimoon, joka aiemmin
luettiin harvasukasmatoihin. Itämeren monisukasmadoista vieraslajeja on neljä. Niiden lisäksi arviointiin
soveltumattomiksi (NA) katsottiin suhteellisen korkeaa suolapitoisuutta vaativat monisukasmadot Fabriciola
baltica ja Terebellides stroemii, jotka näyttävät esiintyvän
Suomen aluevesillä vain ajoittain suolapulssien seurauksena. Niistä on havaintoja 1970–1980-luvuilta (Bonsdorff
1981, tutkimusalus Arandan havaintoaineisto).
Ari O. Laine, Katriina Könönen, Risto Väinölä, Ulla-Maija Liukko & Hanna-Kaisa Lakka
Nivelmadot • Annelids
Annelida
Juotikkaat (16 lajia) taas ovat pääasiassa sisävesieläimiä, mutta niistäkin osa elää myös murtovedessä (Koli ja
Terhivuo 1986, Timm 1999). Osasta juotikaslajeista esiintymistieto on melko satunnaista, koska näytteenotto lajien elinympäristössä, rantavyöhykkeessä, on vähäistä.
Yleisimmistä juotikaslajeista tulee havaintoja myös vesistöjen perusseurannoista. Kalojen loisina esiintyvistä
lajeista on julkaistu melko tuorettakin tietoa (Valtonen
ym. 2012).
Harvasukasmadoissa (143 lajia) on sekä pääosin maaperässä eläviä heimoja (lierot Lumbricidae, änkyrimadot
(Enchytraeidae) että erityisesti sisävesien pohjaeläimiä
(ketjukaiset Naididae, torvimadot Tubificidae, katkomadot Lumbriculidae) (Koli & Terhivuo 1986, Timm 1999).
Tutkimustarkoituksessa istutettu ja sittemmin hävinnyt
lierolaji Aporrectodea velox poistettiin Suomen lajilistalta,
jossa on nyt 16 lierolajia. Aiemmin arvioinnissa mukana
olleet Lumbricidae-heimon siniliero (Octolasion cyaneum)
ja tarhaliero (Aporrectodea longa) katsottiin vieraslajeiksi
ja luokiteltiin arviointiin soveltumattomiksi (NA) samoin kuin neljä muihin lieroheimoihin kuuluvaa, alun
perin trooppista lajia.
Suomen nivelmatolajisto tunnetaan melko hyvin ja
siitä on julkaistu maakuntaluettelo (Silfverberg 1998).
Terhivuo selvitti lierojen esiintymistä 1980-luvulla (esim.
Terhivuo 1988). Bonsdorff (1981) kokosi tietoja Itämeren

monisukasmadoista ja niiden esiintymisestä Ahvenanmaan merialueella, ja Haahtela (1996) esitti yhteenvedon
vesilajistotiedon kehityksestä. Sittemmin Itämeren syvemmillä pohjilla valta-aseman ovat ottaneet 1990-luvulla vieraslajeina saapuneet kolme monisukasmatoihin
kuuluvaa liejuputkimatolajia (Marenzelleria spp.), joiden
lajintunnistus vaatii käytännössä molekyylituntomerkkien käyttöä (Kauppi ym. 2018). Toisaalta rantavesissä
yleisen merisukasjalkaisen (Hediste diversicolor) on havaittu käsittävän kaksi morfologisesti erottamatonta
biologista lajia (Audzijonyte ym. 2008).
Vesien pohjaeläimiä koskevaa tietoa kerätään nykyään ympäristöhallinnon Hertta Pohjaeläintietojärjestelmään (POHJE). Itämeren monisukasmatojen arviointiin
saatiin pohjaeläinseurannasta tulevien lajihavaintojen
lisäksi runsaasti havaintoja viime vuosikymmenen Vedenalaisen meriluonnon monimuotoisuuden inventointiohjelman (VELMU) kartoituksista, etenkin matalien
rantojen erilaisilta pohjilta (Ympäristöhallinto 2018).
Vesien harvasukasmatolajistoa koskeva tieto on osin
puutteellista, koska useimmiten seurantatutkimuksissa
käytetään vain ryhmätason määritystarkkuutta järvisyvänteiden seurantaa lukuun ottamatta. Järviseurannoissa on edelleen toista tuhatta näyteasemaa, joista löydetyt
harvasukasmadot on määritetty suku- tai lajitasolle.
Arviointi
Monisukasmadot ja juotikkaat arvioitiin äyriäistyöryhmässä. Koottujen tietojen ja työryhmän asiantuntemuksen perusteella lajijoukosta poimittiin ensin selvästi
elinvoimaiset lajit luokkaan LC. Ihmisen avustamina
Suomeen levinneet vieraslajit sijoitettiin arviointiin soveltumattomina luokkaan NA. Arvioinnin ulkopuolelle
luokkaan NE sijoitettiin taksonomisten epäselvyyksien
vuoksi merisukasjalkaisten Hediste diversicolor -lajikompleksi sekä aiemmin harvasukasmatoihin kuulunut sisävesien Aelosomatidae-heimo. Jäljelle jääneiden lajien havaintotiedot, elinympäristöt ja mahdolliset uhat käytiin
läpi. Kaikki 16 juotikaslajia arvioitiin, mutta joidenkin
lajien arviointi perustuu kuitenkin hyvin vanhoihin ja
vähäisiin tietoihin.
Harvasukasmadoista arvioitiin tällä kertaa vain maaperässä elävät lierot (Lumbricidae) sekä rapujen kuorella
elävä rapulainen (Branchiobdella pentadonta), joka aiemmin on luettu juotikkaaksi. Lierojen arvioinnin tekivät
Jari Haimi ja Ulla-Maija Liukko. Edellisessä arvioinnissa
(Mannerkoski & Terhivuo 2010) oli mukana muitakin
harvasukasmatoryhmiä, esimerkiksi osa änkyrimadoista ja vesien pohjafaunaan kuuluvasta matolajistosta. Ne
jätettiin nyt ryhmänä arvioimatta (NE), koska saatavilla
olleet tiedot olivat riittämättömät eikä arvioinnissa ollut
käytettävissä kattavaa asiantuntemusta ryhmästä.
Uhanalaisuus
Nivelmadoista ainoastaan verijuotikas (Hirudo medicinalis) arvioitiin uhanalaiseksi (vaarantunut, VU) (taulukko
52). Se on aiemmin esiintynyt laajalla alueella Etelä- ja
Keski-Suomessa. Lääkinnällisen käytön vuoksi verijuotikkaita kerättiin ja siirrettiin aktiivisesti uusille elinpaikoille. Kanta taantui sittemmin voimakkaasti sopivien
lampareiden ja kosteikkojen kuivatuksen, rantalaidunnuksen vähenemisen ja keräilyn seurauksena. Vaikka
verijuotikas hyödyntää myös sammakkoeläinten verta,
on nisäkäsveren saatavuus lisääntymisen kannalta olennaista. 1980-luvulla tiedossa oli enää kaksi verijuotikkaan esiintymispaikkaa Ahvenanmaalla ja yksi etelärannikolla (Koli & Terhivuo 1986). Tällä vuosituhannella
ja edellisen arvioinnin jälkeenkin on löydetty joitakin
uusia verijuotikkaan asuttamia lammikoita. Laji on tavattu viime vuosikymmeninä myös Etelä-Hämeessä ja

vähenemisestä tai tietoa tunnettuihin populaatioihin
kohdistuvista suorista uhkista ei ole, mutta verijuotikas
arvioitiin edelleen vaarantuneeksi esiintymispaikkojen
vähäisyyden takia. Mielenkiinto lääkinnälliseen käyttöön on kasvanut uudestaan vuosikymmenten tauon jälkeen, joten keräilykin saattaa uhata joitakin esiintymiä.
Puutteellisesti tunnetuiksi (DD) luokiteltiin kaksi
lierolajia, Etelä-Suomesta muutamalta paikalta havaittu
Dendrobaena hortensis ja Ahvenanmaalta löytynyt Lumbricus festivus, joista kummastakaan ei ole tiettävästi
tuoreita havaintoja 1980-luvun jälkeen. Puutteellisesti
tunnettuja ovat myös rapulainen sekä kolme juotikasta, esimerkiksi toinen sorsalintujen nenänielussa elävä
juotikaslajimme Theromyzon maculosum, josta on vain
yksittäisiä havaintoja.
Suojelu, seuranta ja tutkimus
Vaarantuneeksi (VU) luokiteltu verijuotikas on luonnonsuojeluasetuksen mukainen erityisesti suojeltava
laji. Vain muutama sen tunnetuista esiintymistä sijaitsee
suojelualueilla. Verijuotikas on EU:n luontodirektiivin
liitteen V laji, mikä rajoittaa lajin keräämistä. Verijuotikkaan esiintymistä ja kannan kehitystä tulisi selvittää
tarkemmin. Myös esiintymispaikkoihin mahdollisesti
kohdistuvia uhkia tulisi seurata suojelun tarpeen ja
keinojen tunnistamiseksi. Lajin elinympäristöt, matalat
lammikot ja pienet lammet eivät ole muun ympäristöseurannan piirissä.
Vesien harva- ja monisukasmadoista kertyy melko
paljon tietoa ympäristöhallinnon tietojärjestelmiin erilaisten seurantojen ja tarkkailuiden tuloksena. Erityisesti
järvisyvänteiden harvasukasmatoja käytetään edelleen
ilmentämään vesistöjen tilaa. Jossain määrin lajitason
havaintoja saadaan myös merialueen jokisuistojen seurannoista (mm. Anttila-Huhtinen 2018, POHJE). Harvasukasmatojen määritys on kuitenkin vaativaa eikä perusselvitysten tekijöillä ole aina lajitason tunnistamiseen
!"#$#%%&'()*'+,-.$/"0&$"1,.2'/3343'$#&%,00",2*
!"5$.'()*'+#/5.4'&6'"22.$,7'89.:,.8'5;':"0.<&4;*
=> ?= >+ @A +! BB C? +D +>
E&2,8#%"8/"7&0F'G&$;:H".0" I I I I I I ( J K
L"4-"8#%"8/"7&0F''M$,<&:H".0" I I I I I N O) J O))
P#&0,%%""0F'L,4#7,2." I I I O I N O) I I
QH0..283F'!&0"$ I I I O I J )R O) ONI
tarvittavaa erityisosaamista. Määritystaidon jatkumoon
ja elvyttämiseen tulee kiinnittää erityistä huomiota, jotta
ryhmän arviointi jatkossa olisi mahdollista. Lajitason
määritys on hyvin aikaa vievää eikä sitä siten tehdä,
ellei sitä edellytetä seurannassa. Tällä hetkellä vain järvisyvänneseurannoissa harvasukasmadot on ohjeistettu
määrittämään lajitasolle (Meissner ym. 2013). Runsaslajisen ja tärkeän ryhmän arviointiin olisi hyvä panostaa jatkossa enemmän. Sedimenttiin kaivautuvat harvasukas- ja monisukasmadot ovat vesistöjen pehmeillä
pohjilla ja maaperässä ekologisesti erittäin merkittäviä,
sillä ne hajottavat ja muokkaavat eloperäistä ainesta kasveille käyttökelpoiseen muotoon ja samalla hapettavat
maaperää ja pohjasedimenttejä (mm. Straube ym. 2009,
Maximov ym. 2015). Tiheydet saattavat olla sadoista tuhansiin yksilöä neliömetrillä. Tästä huolimatta etenkin
maaperän harvasukasmatojen lajistollinen tutkimus on
ollut meillä hyvin vähäistä.
Itämeren monisukasmatojen kryptisten lajikompleksien levinneisyyden ymmärtämiseksi tarvitaan uusien
tunnistusmenetelmien kehittämistä. Eräistä harvalukuisista ja osasta meillä yleisistäkään juotikkaista ei juuri
kerry uutta havaintotietoa matalien kasvillisuus- tai kivipohjien eläinlajiston vähäisen seurannan ja tutkimuksen vuoksi. Erilaisia elinympäristöjä tulisikin seurata
nykyistä monipuolisemmin koko vesissä elävän nivelmatolajiston saamiseksi mukaan arviointiin.
Kiitokset
Kiitämme äyriäistyöryhmän Heidi Arposta, Essi Keskistä ja Maiju Lankia avusta ja arvokkaista kommenteista
nivelmatolajeihin esiintymiseen ja arviointiin liittyen.
Jari Haimia kiitämme asiantuntija-avusta lierojen arvioinnissa ja samoin Marja Anttila-Huhtista harvasukasmatoja koskevasta asiantuntija-avusta. Kiitämme myös
kalastajia ja kalatutkijoita saamistamme havainnoista
kaloilla elävistä juotikkaista, joista on hyvin vähän julkaistuja havaintoja.

Hämähäkkieläimiä tunnetaan maapallolta noin 100 000
lajia, mutta todelliseksi lajimääräksi on arvioitu jopa
600 000 lajia (Chapman 2009). Suomessa tunnetaan yhteensä noin 2 300 hämähäkkieläinlajia, jotka kuuluvat
lahkoihin hämähäkit (Araneae), lukit (Opiliones), valeskorpionit (Pseudoscorpiones) ja punkit (Acari). Hämähäkkieläinten uhanalaisuutta arvioitiin hämähäkkityöryhmässä.
Hämähäkkieläimistä pystyttiin arvioimaan vain hämähäkkien, lukkien ja valeskorpionien uhanalaisuus.
Hämähäkkien uhanalaisuusarviointi käsitellään omassa
luvussaan, lukkien ja valeskorpionien arviointi omassaan.
Punkeista ei tietojen puutteellisuuden takia voitu tehdä uhanalaisuusarviointia, mutta niistä pyrittiin tunnistamaan yleiset lajit, joiden häviämisen todennäköisyys
vastaa luokkaa elinvoimaiset (LC). Suomesta tunnetaan
tällä hetkellä noin 1 600 punkkilajia, mutta todellinen
lajimäärä on paljon suurempi. Tarkastelussa olivat mukana vain parhaiten tunnetut ja dokumentoidut punkkiryhmät: petopunkit (Mesostigmata), sammalpunkit
(Oribatida) ja puutiaiset (Ixodida), yhteensä noin 820 lajia. Vastaava tarkastelu punkeista tehtiin jo vuoden 2010
uhanalaisuusarvioinnin yhteydessä (Huhta ym. 2010a).
Varhaisimmat tutkimukset Suomen sammal- ja petopunkeista ovat 1900-luvun alkupuolelta. Aktiivista
Riikka Elo, Niclas Fritzén, Veikko Huhta, Seppo Koponen, Pekka T. Lehtinen,
Timo Pajunen, Ritva Penttinen & Annika Uddström
Hämähäkkieläimet • Arachnids
Arachnida
tutkimusta on sammalpunkeista tehty vasta noin puoli
vuosisataa ja petopunkeista neljä vuosikymmentä. Viimeisin julkaistu lajiluettelo sammalpunkeista on vuodelta 1997 (Niemi ym.). Petopunkkien tuorein lajiluetteloon
vuodelta 2016 (Huhta), mutta senkin jälkeen on jo ehtinyt
löytyä useita maalle uusia lajeja. Julkaisujen tekijät ovat
ylläpitäneet ja päivittäneet sammal- ja petopunkkien lajiluetteloita, ja tarkastelut on tehty näiden ajantasaisten,
vielä julkaisemattomien lajiluetteloiden pohjalta.
Vuonna 2019 tehdyn tarkastelun pohjana ovat olleet
vuoden 2010 tarkastelussa (Huhta ym. 2010a) käytetyt
aineistot, joita on täydennetty uusilla havainnoilla. Näiden aineistojen pohjalta tehdyssä tarkastelussa punkkilajien tulkitseminen häviämisriskiltään elinvoimaisia
vastaaviksi perustuu tunnettujen esiintymispaikkojen
määrään ja levinneisyysalueen kokoon.
Suomessa on tavattu 355 sammalpunkkilajia, ja niistä 220 lajia tulkittiin häviämisriskiltään elinvoimaisia
vastaaviksi. Petopunkkeja tunnetaan Suomesta 453 lajia, joista noin puolet katsottiin häviämisriskiltään elinvoimaisia vastaaviksi. Puutiaisia on tavattu Suomessa
kymmenkunta lajia, joista kaksi yleistä ja vakiintunutta
lajia vastaa häviämisriskiltään elinvoimaisia. Tiedon lisääntyessä lisätutkimusten myötä voidaan toivottavasti
tulevaisuudessa arvioida myös sammal- ja petopunkkien sekä puutiaisten uhanalaisuus.
Hämähäkit • Araneae
329
.
Lajisto ja tiedon taso
Hämähäkit ovat lähes kaikkialla eläviä niveljalkaispetoja. Monen lajin elämä on tiukasti sidoksissa tietynlaiseen elinympäristöön, mutta useat ovat ympäristönsä
suhteen vaatimattomia. Suomessa tavataan tällä hetkellä
644 hämähäkkilajia, joista jotkut ovat ihmisen toiminnan mukana kulkeutuneina vain sisätiloissa esiintyviä
tulokkaita. Uusia lajeja löydetään muutamia vuosittain.
Niistä osa on vasta asettumassa Suomeen ja osa on todennäköisesti elänyt meillä jo pitkään, mutta havaittu
vasta äskettäin. Maailmasta hämähäkkilajeja tunnetaan
lähes 48 000.
Suomessa tavattavien hämähäkkilajien levinneisyys
tunnetaan vasta melko yleisellä tasolla. Tieto perustuu
suurelta osin muutamien tutkijoiden suureen panokseen
tutkimuksessa ja kartoituksessa. Museoihin erityisesti
kerätty ja hyönteiskeruiden oheismateriaalina kertynyt
hämähäkkiaineisto on toiminut arviointityön pohjana.
Perusaineisto on kerätty suurelta osin 1930–1980-luvuilla
eikä osasta lajistoa ole tämän aikakauden jälkeisiä havaintoja. Joitakin havaintoja uhanalaisista hämähäkeistä
on saatu 2000-luvulla lisääntyneen hämähäkkiharrastuksen kautta.
Timo Pajunen, Seppo Koponen, Niclas R. Fritzén & Pekka T. Lehtinen
Hämähäkit • Spiders
Araneae
Arviointi
Hämähäkkien uhanalaisuuden arviointia varten perustettiin työryhmä vuonna 2005. Hämähäkkityöryhmä
arvioi nyt kaikki Suomessa esiintyvät hämähäkkilajit.
Työryhmän kokoama varsin kattava tietokanta eläinmuseoiden hämähäkkikokoelmista ja kirjallisuudesta
löytyvistä havaintotiedoista levinneisyyskarttoineen
teki laajan arvioinnin mahdolliseksi. Tietokannassa on
noin 115 000 havaintoa, ja se on ollut toistaiseksi vain
työryhmän sisäisessä käytössä. Aikaisempi versio levinneisyyskartoista on internetissä (Koponen ym. 2013).
Havaintotietokanta karttoineen ja luettelo Suomessa
esiintyvistä hämähäkkilajeista (Koponen ym. 2016)
pohjautuvat Puutteellisesti tunnettujen ja uhanalaisten metsälajien tutkimusohjelman Suomen hämähäkit
-hankkeeseen (Koponen 2008). Hämähäkkitietokantaa
päivitetään jatkuvasti. Tuoreimmat päivitykset käytettävään nimistöön haettiin sivustosta World Spider Catalog
(2018). Työryhmä on tehnyt maastoretkiä ja erityisesti
Niclas Fritzén kartoituksia uhanalaisten lajien elinalueilla. Helsingin ja Turun eläinmuseoihin on kertynyt
arviointikauden aikana hämähäkkiaineistoja, jotka ovat
lisänneet tietoa lajien levinneisyydestä ja yleisyydestä.
Yli puolesta edellisen Punaisen listan (Pajunen ym. 2010)
lajeista on tehty havaintoja nykyisen arviointijakson
(2010–2018) aikana.
Hämähäkit • Araneae
330
.
Yhteensä käsiteltiin 644 hämähäkkilajia, joista 26
vain sisätiloissa elävää ja tulokasta katsottiin arviointiin soveltumattomiksi (NA). Poikkeuksellisesti yksi alle
10 vuotta sitten löydetty laji arvioitiin jo nyt. Myös 14
luonnossa elävää lajia jouduttiin jättämään arvioimatta
(NE). Lajeista 508 arvioitiin elinvoimaisiksi (LC), joten
tarkempaan tarkasteluun valikoitui 96 lajia (taulukko 53).
Hämähäkkien uhanalaisuuden arviointiin soveltuivat levinneisyysalueen ja esiintymisalueen kokoon ja
ominaisuuksiin perustuva B-kriteeri ja esiintymispaikkojen vähäiseen määrään perustuva D2-kriteeri.
Nykyisen arvioinnin erot aiempaan 2010 arviointiin
(Pajunen ym. 2010) ovat melko vähäisiä. Puutteellisesti
tunnettuja (DD) lajeja pyrittiin arvioimaan mahdollisuuksien mukaan paremmin. Jotkut lajit arvioitiin nyt
ensimmäistä kertaa esimerkiksi taksonomisten ongelmien selvittyä. Eniten kasvua tuli silmälläpidettävien (NT)
luokkaan, johon siirtyi lajeja sekä vaarantuneista (VU)
että puutteellisesti tunnetuista (DD) lajeista.
Uhanalaisuus
Uhanalaisiksi arvioitiin 21 hämähäkkilajia (noin 3,3 %
Suomen lajistosta) (taulukko 54). Edellisessä arvioinnissa
(Pajunen ym. 2010) uhanalaisia lajeja oli 24. Silmälläpidettävien (NT) lajien määrä kasvoi 55 lajista 67 lajiin.
Muutokset lajimäärissä ovat pääasiassa seurausta muuttuneesta tulkinnasta sekä parantuneesta tiedon tasosta.
Tämä lisäsi erityisesti silmälläpidettävien (NT) lajien
määrää. Toisaalta myös monet lajit, jotka arvioitiin ensimmäistä kertaa, luokiteltiin silmälläpidettäviksi (NT).
Edelliseen arviointiin verrattuna neljän uhanalaisen
lajin luokka muuttui. Nämä vaarantuneet (VU) lajit pystyttiin siirtämään silmälläpidettäviksi (NT), koska lajei-
!"#$#%%&'()*'+,"-"$"./##/"01.&.--.//"'$#&%.23$2#43-',565,5%%.$"4.3-'655057'"01.&.2#43-'$"4.3-'655057'8#-"./3-'$./2"-'$"4.3-'65505'4"'
-..93-'&/##/'"01.&.9#./2"'$"43./2"*
!":$3'()*';#6:30'&<'/=.930'/=3>.3/'>$"//.<.397'-#6:30'&<'"//3//39'/=3>.3/7'-#6:30'&<'039?$./239'/=3>.3/'"-9'2,3.0'=0&=&02.&-'&<'2,3'
-#6:30'&<'"//3//39'/=3>.3/*
@#&%.23$2#43-'
$"4.3-'65505
;#6:30'&<'>$"//.<.39'
/=3>.3/
A01.&.2#43-
$"4.3-'65505
;#6:30'&<'"//3//39'
/=3>.3/
8#-"./3-'
$./2"-'$"434"
;#6:30'&<'039?$./239'
/=3>.3/
8#-"./3-'$./2"-'$"4.3-'
&/##/'"01.&.9#./2"'BCD
E39?$./239'"/'"'=0&=&02.&-'
&<'"//3//39'/=3>.3/'BCD
F565,5%.27'A0"-3"3 GHH GIH JG K(7J
!"#$#%%&'(H*'F565,5%%.$"4.3-'65505'$#&%.22".-*
!":$3'(H*';#6:30'&<'/=.930'/=3>.3/':L'>"23M&0L*
EN OE N; P+ ;! QQ @O ;A ;N
F565,5%.27'A0"-3"3 K I K RI GS S (IT RG KH
hin ei katsottu kohdistuvan välitöntä vaaraa. Esimerkiksi dyynikiiltohämähäkki (Micaria lenzi) kuuluu tähän
ryhmään. Aiemmin laji tunnettiin vain Hankoniemen
hietikoilta, mutta on sittemmin löydetty myös Kalajoelta.
Vuonna 2010 silmälläpidettäviksi (NT) luokitelluista
neljästä lajista on saatu joko uutta tietoa tai uusia havaintoja niin paljon, että lajit arvioitiin nyt elinvoimaisiksi
(LC) (taulukko 55). Näistä varsinkin viherrapuhämähäkki (Diaea dorsata) on selkeästi runsastumassa etelärannikolla ja on paikoitellen jo yleinen.
Viisi aiemmin puutteellisesti tunnettua (DD) lajia sai
tässä arvioinnissa uuden luokan. Riippuhämähäkkeihin kuuluvasta lajista Entelecara acuminata saatiin uusia
havaintoja, jotka osoittivat lajin olevan meillä elinvoimainen (LC) (taulukko 55). Sen sijaan pallohämähäkkeihin kuuluva Parasteatoda simulans arvioitiin silmälläpidettäväksi (NT). Lajista on aiemmin vain muutama
yksittäinen havainto, mutta edellisen arvioinnin jälkeen
Hankoniemellä Tvärminnessä todettiin paikallinen populaatio samassa kosteassa rantametsässä, josta laji oli
löydetty myös 1960-luvulla. Myös kolme muuta aiemmin
puutteellisesti tunnettua (DD) lajia arvioitiin silmälläpidettäviksi (NT).
Vuonna 2011 Porin Yyteristä löytynyt pussihämähäkkeihin kuuluva dyynipussihämähäkki (Clubiona juvenis)
arvioitiin poikkeuksellisesti jo nyt, vaikka ensimmäisestä havainnosta on alle 10 vuotta. Arvioinnissa otettiin
huomioon hämähäkin sukupolven pituus, joka on yksi
vuosi sekä Yyterin Preiviikinlahdelta löydetty lisääntyvä populaatio. Laji elää dyynialueen rantavehnää kasvavassa osassa. Dyynialueet ovat melko hyvin tutkittuja
alueita, joten voitiin olettaa populaation olevan mahdollisesti ainoa Suomessa. Laji esiintyy harvinaisena ja
paikoittaisesti Keski-Euroopassa ja on tavattu Suomea

lähinnä Virosta (Fritzén 2012). Näillä perusteilla dyynipussihämähäkki arvioitiin nyt vaarantuneeksi (VU).
Kaiken kaikkiaan 15 hämähäkkilajia käsiteltiin nyt
ensimmäistä kertaa. Näistä juoksuhämähäkkeihin kuuluva Alopecosa barbibes arvioitiin vaarantuneeksi (VU)
ja riippuhämähäkkeihin kuuluva Baryphyma gowerense
puutteellisesti tunnetuksi (DD).
Useimmat (noin 75 %) uhanalaisista lajeista ovat levinneisyydeltään eteläisiä. Erittäin uhanalainen (EN)
hietakivikkohämähäkki (Berlandina cinerea) elää muutamilla eteläisimmän Suomen paahdealueilla. Kuusi
vaarantunutta (VU) lajia suosii lämpimiä dyynialueita
ja hietikoita. Lisäksi soilla elää neljä lajia, joista kolme
vaatii elinympäristökseen lettoja ja yksi on havaittu vain
palsasuolta. Perinneympäristöissä, lähinnä niityillä, elää
15 silmälläpidettävää lajia. Erilaisilla kallioilla elää yhdeksän, tuntureilla 11 ja hietikkorannoilla kuusi silmälläpidettävää hämähäkkilajia.
Merenrantahietikoilla ja niityillä tärkein uhkatekijä
on elinympäristöjen umpeenkasvu. Rannoilla syynä
on muun muassa vieraslajien voimakas leviäminen ja
niityillä käytönpuute ja hoitamattomuus, esimerkiksi
laidunnuksen väheneminen. Turpeenotto ja ojitus vähentävät luonnontilaisten soiden määrää.
Ilmaston lämpenemisen on arvioitu muuttavan ja vähentävän levinneisyydeltään pohjoisten lajien elinympäristöjä. Selvimmin ilmastonmuutos uhkaa palsasoilla
elävää, vain yhdellä suolla tavattua palsakääpiöhämähäkkiä (Kikimora palustris). Silmälläpidettäväksi (NT)
on arvioitu 13 tuntureilla elävää lajia, joiden oletetaan
kärsivän ilmaston lämpenemisestä.
Suojelu, seuranta ja tutkimus
Uhanalaisten hämähäkkilajien seuranta on varsinaisesti käynnistynyt vuoden 2000 arvioinnin (Rassi ym.
2001) jälkeen. Kartoitusretkiä on tehty uhanalaisten
lajien vanhoille havaintopaikoille ja oletetuille
esiintymisalueille. Kartoitusten tulokset olivat
hyödyllisiä tässä arvioinnissa. Tulosten perusteella
on myös mahdollista arvioida tarvittavia hoitotoimia
lajien esiintymispaikoilla ja muita suojelutoimenpiteitä.
Kartoitustyötä tuleekin jatkaa edelleen. Sen lisäksi tietoa
kaikkien Suomen hämähäkkilajien esiintymisestä tulee
kartuttaa mahdollisuuksien mukaan.
Kiitokset
Kiitämme Ika Österbladia ja hämähäkkityöryhmän jäseniä monipuolisesta avusta, erityisesti maastoretkien
aikana.

Lukkeja (Opiliones) tunnetaan maailmanlaajuisesti noin
6 500 lajia ja valeskorpioneja (Pseudoscorpiones) noin
3 400 lajia. Todelliset lajimäärät ovat kuitenkin suurempia
ja tieteelle uusia lajeja kuvataan molemmista lahkoista
vuosittain. Sekä lukkien että valeskorpionien lajimäärä
pienenee pohjoista kohti siirryttäessä ja Suomessa nämä
eliöryhmät ovat melko vähälajisia. Lukkeja tunnetaan
Suomesta 17 lajia, 6 lajia enemman kuin vuoden 2010 arvioinnin aikaan. Valeskorpioneja Suomessa on tavattu 18
lajia, kaksi lajia enemman kuin vuonna 2010. (taulukko
56, Mannerkoski ym. 2010b, Mannerkoski ym. 2010d).
Sekä lukit että valeskorpionit ovat ryhminä melko
helposti tunnistettavia. Lukeilla on yhtenäiseltä näyttävä, pallomainen ruumis ja sen kokoon nähden usein
hyvin pitkät jalat. Suurikokoisten ja pitkäjalkaisten lajien lisäksi Suomessa elää kuitenkin myös pienikokoisia,
lyhytjalkaisia lukkeja. Valeskorpionit ovat pieniä, vain
muutaman millimetrin mittaisia ja ne muistuttavat parillisten saksiraajojensa takia hieman skorpioneja. Niillä ei
kuitenkaan ole skorpioneille ominaista myrkkypistintä
takapäässä.
Lukkeja elää monenlaisissa ympäristöissä, niitä voi
tavata niin metsissä, niityillä, kaupungeissa kuin rannoillakin. Eniten lukkeja esiintyy varjoisissa, jatkuvasti
Annika Uddström & Veikko Rinne
Lukit ja valeskorpionit • Harvestmen and Pseudoscorpions
Opiliones & Pseudoscorpiones
sopivan kosteina pysyvissä ympäristöissä. Monille tutuimpia ovat rakennusten seinillä ja puunrungoilla viihtyvät lajit, mutta iso osa lukeista elää karikekerroksessa.
Useimmat lukkilajit suosivat ravintonaan muita selkärangattomia, mutta suurin osa lajeista on moniruokaisia,
niille kelpaa ravinnoksi myös esimerkiksi kasviaines,
marjat ja sienet.
Myös valeskorpioneja voi tavata monenlaisissa ympäristöissä, vaikkakin suurin osa lajeista viihtyy parhaiten
metsissä. Valeskorpionit elävät lahopuiden kuoren alla,
ontoissa puissa, karikkeessa, kivien alla, komposteissa,
rakennuksissa ja muiden eläinten pesissä. Valeskorpionit ovat petoja, jotka saalistavat ravinnokseen itseään
pienempiä selkärangattomia.
Suomen lukki- ja valeskorpionilajistosta on julkaistu
tietoja hyvin vähän ja aineistot ovat olleet hajallaan. Ainoa laajempi lukkien levinneisyyttä käsittelevä julkaisu
on ollut vuodelta 1944 (Heinäjoki) ja valeskorpionien levinneisyyttä käsittelevä julkaisu vuodelta 1949 (Kaisila).
Vaikka lukkeja ja valeskorpioneja on tutkittu Suomessa
melko vähän, aineistoa on kertynyt muiden pyyntien
yhteydessä museoihin, tutkijoille ja harrastajille. Saatavilla olleet havaintotiedot koottiin vuosina 2012–2016
Puutteellisesti tunnettujen ja uhanalaisten metsälajien
tutkimusohjelman (Putte) hankkeessa Suomen lukit ja
valeskorpionit (Uddström & Rinne 2016). Samalla mää-
Lukit ja valeskorpionit •
ritettiin aiemmin määrittämättömiä aineistoja. Hyönteisja hämähäkkieläinharrastajien keskuudessa oli herännyt
kiinnostusta lukkeihin ja valeskorpioneihin jo ennen kyseistä hanketta, minkä ansiosta uutta aineistoa oli kerätty ja otettu talteen muiden pyyntien yhteydessä aiempaa
enemmän. Tietämys monien lukki- ja valeskorpionilajien levinneisyydestä, yleisyydestä ja elinympäristövaatimuksista on muuttunut suuresti näiden tutkijoilta ja
harrastajilta saatujen uusien näytteiden ansiosta.
Hankkeen lopputuotteena julkaistiin Suomen lukit
ja valeskorpionit -määritysopas, jonka toivotaan houkuttelevan lisää harrastajia näiden eliöryhmien pariin
ja havaintotietojen määrän sen myötä kasvavan edelleen (Uddström & Rinne 2016). Etenkin lukkien havaintotiedot ja havainnointi ovat tällä hetkellä painottuneet
eteläiseen Suomeen. Muualta Suomesta tiedot lukki- ja
valeskorpionilajien esiintymisestä ovat edelleen hyvin
hajanaisia ja lisätietoa kaivattaisiin. Käytettävissä olevan
havaintotiedon määrä on kuitenkin kasvanut selvästi
edelliseen arviointiin nähden. Lukkien ja valeskorpionien elintavat ja elinympäristövaatimukset tunnetaan
melko hyvin, ainoastaan muutamasta lajista tietämys on
vielä selvästi puutteellista.
Nimistö noudattaa muutamia päivityksiä lukuun
ottamatta Suomen lukit ja valeskorpionit -opaskirjassa
käytettyä nimistöä (Uddström & Rinne 2016).
Arviointi
Suomen lukkien ja valeskorpionien uhanalaisuutta arvioitiin kokonaisuudessaan ensimmäisen kerran vuonna
2010 (Mannerkoski ym. 2010b, Mannerkoski ym. 2010d).
Nyt tehty lukkien ja valeskorpionien arviointi pohjautuu
Suomen lukit ja valeskorpionit -määritysopasprojektissa
vuosina 2012–2016 koottuun aineistoon ja sen jälkeen
kertyneisiin uusiin havaintoihin. Havaintotietojen perusteella on tehty lajikohtaiset levinneisyyskartat, joiden avulla arvioitiin lajien levinneisyysalueen kokoa ja
esiintymien määrää.
Lukkien ja valeskorpionien uhanalaisuutta arvioitiin
pääosin levinneisyystietojen, esiintymispaikkojen määrän ja elinympäristövaatimusten pohjalta. Havaintotiedot ovat edelleen sen verran niukkoja ja hajanaisia, että
useimpien lajien kannan kehitystä tai levinneisyyden
muutoksia ei pystytty arvioimaan. Lukkien ja valeskorpionien arviointiin soveltuivat vain kriteerit B ja D2.
Arvioinnissa on ollut tarkasteltavana kuusi lukkilajia
enemmän kuin vuonna 2010. Viisi lajeista on sijoitettu uusina luokkaan arviointiin soveltumattomat (NA).
Yhden lajin levinneisyysalue osoittautui kuitenkin niin
laajaksi, että laji on epäilemättä esiintynyt Suomessa jo
pitkään, joten laji otettiin arviointiin mukaan.
Lukit ja valeskorpionit • Opiliones & Pseudoscorpiones
338
.
Uhanalaisuus
Yhtään lukki- tai valeskorpionilajia ei arvioitu uhanalaiseksi, mutta kaksi lukkilajia ja yksi valeskorpionilaji
arvioitiin silmälläpidettäviksi (NT) (taulukko 57). Edellisessä arvioinnissa yhtäkään lukki- tai valeskorpionilajia
ei arvioitu uhanalaiseksi, mutta kolme valeskorpionilajia
arvioitiin tuolloin silmälläpidettäviksi. Kaikki lukkien
ja valeskorpionien uhanalaisuusluokissa tapahtuneet
muutokset johtuvat tiedon määrän kasvusta. Todellisia
muutoksia lukkien tai valeskorpionien uhanalaisuudessa ei ole havaittu, eikä tiedon taso välttämättä ole vielä
riittävä sellaisten havaitsemiseen.
Lukkilajeista silmälläpidettäviksi (NT) arvioitiin rannikkolukki (Nelima gothica) ja siililukki (Lacinius horridus). Rannikkolukin esiintymisalue on supistunut voimakkaasti, ja lajin tunnettu esiintymisalue on nykyään
hyvin pieni ja esiintyminen pirstoutunutta. Laji lienee
kuitenkin taantunut jo selvästi ennen edellistä arviointia
eikä taantumisen oleteta enää jatkuvan. Vuoden 2010
arvioinnissa vähäisten tietojen takia arvioimatta jätetty
(NE) siililukki esiintyy ainoastaan Ahvenanmaalla ja
esiintyminen on pirstoutunutta lajin vaatiman paahteisen elinympäristön takia. Mitään selviä näihin lajeihin
kohdistuvia uhkatekijöitä ei tällä hetkellä ole tiedossa.
Yksi lahopuulla elävä valeskorpionilaji, kaarnavaleskorpioni (Dendrochernes cyrneus), arvioitiin silmälläpidettäväksi (NT), kuten edellisessäkin arvioinnissa. Laji
vaatii elinympäristökseen hyvin suurikokoisia mäntyjä,
joiden kaarnan alla ja koloissa laji elää. Lajin tunnetut
nykyesiintymät sijaitsevat pääosin suojelualueilla.
Aiemmissa arvioinneissa silmälläpidettäviksi (NT)
arvioidut kulmavaleskorpioni (Lamprochernes chyzeri) ja
lahovaleskorpioni (Allochernes wideri) arvioitiin nyt elinvoimaisiksi (LC) lajeista viime vuosina saadun uuden
tiedon perusteella (taulukko 58). Kulmavaleskorpioni on
osoittautunut yleisimmäksi ja vähemmän vaateliaaksi
kuin aiemmin arveltiin. Lahovaleskorpioni elää ainoastaan jalopuulehdoissa jalopuiden onkaloissa ja kuoren
alla sekä muurahaispesissä, mutta sopivissa ympäristöissä laji on erittäin runsas.
Kolmesta valeskorpionilajista on vain satunnaisia havaintoja eikä niiden elinympäristövaatimuksia tunneta,
joten lajit sijoitettiin luokkaan puutteellisesti tunnetut
(DD).
Muut 10 lukkilajia ja 13 valeskorpionilajia arvioitiin
elinvoimaisiksi (LC).
Suojelu, seuranta ja tutkimus
Vanhaa metsää elinympäristökseen vaativan, silmälläpidettävän kaarnavaleskorpionin tunnetut esiintymispaikat sijaitsevat pääosin suojelualueilla. Lukkien
ja valeskorpionien suojelulle ei nykytiedon valossa ole
erityistä tarvetta, mutta kaarnavaleskorpionille soveltuvien elinympäristöjen säilymistä voidaan turvata vanhoja metsiä säilyttämällä. Lukkien ja valeskorpionien
seurantaa ei ole toteutettu, mutta silmälläpidettäviksi ja
puutteellisesti tunnetuiksi arvioitujen lajien tunnettujen esiintymien nykytilasta pyritään saamaan lisätietoa
mahdollisuuksien mukaan.
Kiitokset
Kiitämme kaikkia lukki- ja valeskorpioninäytteitä toimittaneita ja näytteiden keräämisessä avustaneita henkilöitä. Viime vuosina saadut ja kerätyt näytteet ovat
täsmentäneet merkittävästi tietoja useiden lajien levinneisyydestä, esiintymisestä ja yleisyydestä.

Tuhatjalkaisiin (Myriapoda) kuuluu monimuotoinen
joukko maaperäeläimiä, joista osa on kasvinsyöjiä, osa
petoja ja osa hajottajia. Tähän niveljalkaisten alajaksoon
kuuluu neljä luokkaa: juoksujalkaiset (Chilopoda), kaksoisjalkaiset (Diplopoda), harvajalkaiset (Pauropoda) ja
sokkojuoksiaiset (Symphyla). Maailmanlaajuisesti tuhatjalkaisia tunnetaan lähes 15 000 lajia, mutta ryhmän
todelliseksi lajimääräksi on arvioitu jopa 60 000 lajia
(Andersson ym. 2005, Chapman 2009). Pohjoismaiden
lajimäärä on melko pieni; juoksujalkaisia on tavattu 38
lajia, kaksoisjalkaisia 49 lajia, harvajalkaisia 16 lajia ja
sokkojuoksiaisia kahdeksan lajia (Andersson ym. 2008).
Suomesta lajeja tavataan yhteensä 63 – näistä juoksujalkaisia on 21, kaksoisjalkaisia 28, harvajalkaisia kahdeksan ja sokkojuoksiaisia kuusi (taulukko 59). Monia
lajeista tavataan vain kasvihuoneissa tai niiden ympäristöissä.
Tuhatjalkaisia on tutkittu Suomessa vähän ja julkaistua tietoa lajien esiintymisestä on siksi niukasti
saatavissa. Erityistä tiedonkeruuta tuhatjalkaisista tai
havaintotietojen tallennusta maassamme ei ole järjestetty. Ruotsin lajihankkeen yhteydessä julkaistu kirja
tuhatjalkaisista (Andersson ym. 2005) sisältää kuitenkin
koko pohjoismaisen lajiston ja siihen on päivitetty lajien
Varpu Vahtera
Tuhatjalkaiset • Myriapods
Myriapoda
esiintymistiedot Suomessa. Pohjoismaisessa tuhatjalkaisten luettelossa (Andersson ym. 2008) on luettavissa
tuhatjalkaisten levinneisyydet maakunnittain. Ruotsin
lajitietokanta ArtDatabanken (The Swedish Species Information Centre 2018) sisältää lisäksi ajantasaista tietoa
lajien esiintymisestä ja tieteellisestä nimistöstä ja sitä on
käytetty taustatukena myös Suomen uhanalaisuusarvioinnissa ja nimistön tarkastuksessa.
Uutta tietoa Suomen tuhatjalkaislajeista tai niiden levinneisyyksistä ei ole tullut vuoden 2010 arvion jälkeen
kuin kahdesta lajista, Geophilus carpophagus (Vahtera &
Lehtinen 2018) ja Lithobius microps, jonka tunnettu levinneisyysalue laajeni Ahvenanmaalle. Tuhatjalkaisiin erikoistuneita tutkijoita tai muita asiantuntijoita on maassamme erittäin vähän ja toisin kuin monissa muissa niveljalkaisryhmissä, ei ryhmän harrastajia maastamme
myöskään löydy.
Arviointi
Tuhatjalkaisten arviointi toteutettiin hämähäkkityöryhmässä. Arviointiin käytettiin yllä olevien lähteiden lisäksi edellistä Punaista kirjaa (Mannerkoski ym. 2010e), sekä uutta levinneisyystietoa yksittäisten lajien kohdalla.
Yksi juoksujalkainen (Lithobius crassipes), yksi kaksoisjalkainen (Unciger foetidus), sekä kolme sokkojuoksiaista (Scutigerella immaculata, S. causeyae, S. palmonii)

jätettiin arvioimatta (NE) niukkojen esiintymistietojen
vuoksi (taulukko 60). Arviointiin soveltumattomiksi
(NA) esimerkiksi pelkän kasvihuone-esiintymisensä
vuoksi katsottiin juoksujalkaisista seitsemän (Stenotaenia linearis, Tuoba poseidonis, Stigmatogaster subterraneus,
Lamyctes coeculus, Lithobius melanops, Cryptops hortensis
ja C. parisi), ja kaksoisjalkaisista neljä lajia (Cylindroiulus
britannicus, C. truncorum, Julus scandinavicus, Oxidus gracilis). Juoksujalkaisista elinvoimaisiksi (LC) arvioitiin 10
lajia, kaksoisjalkaisista 22 lajia, harvajalkaisista kolme ja
sokkojuoksiaisista kaksi lajia. Olemassa olevien esiintymistietojen ja yksilömäärien perusteella tuhatjalkaisten
kantojen kehitystä on mahdotonta arvioida.
Uhanalaisuus
Kahdessa edellisessä arvioinnissa (Rassi ym. 2001,
Mannerkoski ym. 2010e) hävinneeksi (RE) arvioitu vihersiimajuoksiainen (Geophilus carpophagus) palautetaan lajistoomme luokalla äärimmäisen uhanalainen
(CR). Lajin ainoan tunnetun esiintymispaikan luultiin
tuhoutuneen, mutta uusi aineisto lajin alkuperäiseltä
esiintymispaikalta paljasti sen kuitenkin vielä esiintyvän maassamme (Vahtera & Lehtinen 2018). Koska laji
tunnetaan vain yhdeltä, erittäin pienialaiselta paikalta,
käytettiin arviointikriteeriä B1. Silmälläpidettäviä (NT)
lajeja ovat isojuoksiainen (G. electricus) ja tammijuoksiainen (G. truncorum), molemmat pienen ja rajoittuneen
populaatiokoon vuoksi kriteerillä D2. Kaksoisjalkaisista
silmälläpidettäväksi (NT) arvioitiin kalkkituhatjalkainen (Julus scanicus). Näillä kaikilla neljällä lajilla on vain
yksi tunnettu esiintymispaikka, eikä kolmesta silmälläpidettävästä lajista ole tehty uusia havaintoja pitkään
aikaan. Lajeja on kuitenkin etsitty niin vähän, ettei niitä
uskallettu luokitella hävinneiksi, koska sopivaa elinympäristöä on havaintopaikoilla vielä olemassa. Isojuoksiainen ja tammijuoksiainen ovat molemmat tammilehtojen lajeja, jotka voivat elää myös kulttuuriympäristössä.
Molempien elinympäristöt ovat melko hyvin turvattuja.
Kalkkituhatjalkaisen ainoa tunnettu esiintymispaikka
Suomessa on vanha kalkkilouhos. Puutteellisesti tunnettuja (DD) harvajalkaisia katsottiin olevan viisi ja sokkojuoksiaisia yksi.
Kaikki Punaisen listan lajit ovat levinneisyydeltään
eteläisiä, joten ilmaston lämpenemisellä saattaa olla
suotuisa vaikutus niihin. Lajien luontainen leviäminen
ilman ihmisen vaikutusta on kuitenkin hidasta.
Tuhatjalkaiset 
Suojelu, seuranta ja tutkimus
Tuhatjalkaisia ei ole rauhoitettu, eikä yhtään niiden esiintymispaikkaa ole suojeltu. Äärimmäisen uhanalaisen
(CR) vihersiimajuoksiaisen ainoa tunnettu esiintymispaikka tulisi kuitenkin suojella, sillä paikka on kooltaan
erittäin pieni ja se sijaitsee teollisen venerakentamon välittömässä läheisyydessä. Elinympäristön tuhoutuminen
hävittäisi todennäköisesti koko lajin maastamme. Tuhatjalkaisten seurantaa ei Suomessa ole järjestetty, mutta lajistomme levinneisyystietojen ajantasaistaminen
olisi mahdollista järjestää muutaman vuoden kestävän
seurantatutkimuksen avulla. Hämähäkkityöryhmä on
käynyt vuosittain tarkastamassa joitain esiintymispaikkoja. Seurantaa vaikeuttaa se, että osaa tuhatjalkaisista
määrittää Suomessa vain muutama henkilö. Lajistomme
on kuitenkin melko pieni, joten ruotsalaisen määrityskirjan (Andersson ym. 2005) avulla maamme kaikki lajit on mahdollista oppia tunnistamaan. Tämän vuoksi
tuhatjalkaisharrastajien määrän voisi odottaa hiljalleen
lisääntyvän.
DD-lajit ovat Punaisella listalla, sillä niitä käsitellään
puutteellisen tiedon valossa potentiaalisesti uhanalaisina. Maastamme löytyy tällä hetkellä viisi DD-statuksen
omaavaa harvajalkaislajia (Allopauropus danicus, Decapauropus helveticus, D. broelemanni, D. tenellus, Pauropus
lanceolatus), sekä yksi sokkojuoksiainen (Symphylella isabellae).

Lajisto ja tiedon taso
Äyriäiset on laaja niveljalkaisten alajakso, jonka tunnettu
lajiluku on kaikkiaan noin 70 000 (Zhang 2013). Valtaosa
äyriäisistä on merieläimiä, mutta niitä esiintyy kaikenlaisissa vesissä ja elinympäristöissä, ja jotkin ryhmät
elävät myös maalla. Silfverberg (1999) kokosi Suomen
äyriäisten laji- ja maakuntaluettelon, josta lajisto ja nimistö on päivitetty Suomen Lajitietokeskuksen (2018)
lajitietokantaan. Suomen kokonaislajimäärä on noin 375.
Äyriäiset ovat evolutiivisesti ja ekologisesti hyvin
monimuotoinen ryhmä. Eläinkunnan sukupuussa myös
hyönteiset sijoittuvat nykyäyriäisten haaran sisäiseksi
oksaksi niveljalkaisten pääjaksossa. Käytännön tarkastelussa Suomen äyriäiset jaetaan makro- ja mikroäyriäisiin, mikä ei kuitenkaan tarkasti vastaa systemaattisen
luokittelun ryhmiä. Makroäyriäisiä ovat kaikki kuoriäyriäiset (luokka Malacostraca), jonka lahkoja meillä
ovat siirat (Isopoda), katkat (Amphipoda), massiäyriäiset
(Mysida) ja kymmenjalkaiset (Decapoda: ravut, taskuravut, katkaravut). Lisäksi makroäyriäisiin luetaan siimajalkaisiin kuuluva merirokko (Amphibalanus improvisus)
sekä luokan Branchiopoda niin kutsutut suuret kidusjalkaiset lahkoista Notostraca (kilpikidusjalkaiset) ja Anostraca (lehtijalkaiset). Mikroäyriäisiä puolestaan ovat
Risto Väinölä, Katriina Könönen, Hanna-Kaisa Lakka, Annika Uddström, Ilpo Mannerkoski,
Esa Erkamo, Heidi Arponen, Essi Keskinen, Maiju Lanki & Ari O. Laine
Äyriäiset • Crustaceans
Crustacea
eläinplanktonin pääryhmät hankajalkaiset (Copepoda:
Calanoida ja Cyclopoida), vesikirput (Branchiopoda: Cladocera) sekä pienikokoisen pohjafaunan raakkuäyriäiset
(Ostracoda) ja pohjahankajalkaiset (Copepoda: Harpacticoida). Uhanalaisuusarviointi kattaa vain makroskooppiset lajit, ja kokonaan luokittelun ulkopuolelle jäi nyt
noin 270 planktonin ja vedenpohjan mikroäyriäistä sekä
30 muiden eläinten loisina elävää äyriäislajia.
Itämeren äyriäisfauna on valtaosin mereistä alkuperää, mutta osa lajeista on yhteisiä syvien järvien kanssa.
Vesien makroäyriäisistä 32 on meillä vain Itämeren, 10
sisävesien ja neljä molempien ympäristöjen lajeja. Vieraslajeja on kymmenen. Sisävesien vieraslajeja ovat tarkoituksella istutetut täplärapu (Pacifastacus leniusculus)
ja kapeasaksirapu (Astacus leptodactylus). Itämeren ja sisävesien mikroäyriäislajistossa on myös paljon yhteistä.
Maalla eläviä maasiiroja (Isopoda: Oniscoidea) on tavattu 25 lajia ja katkoja yksi.
Erilaisten vesien äyriäisiä on Suomessa tutkittu suhteellisen paljon, mutta esiintymistietoa ei ole koottu
kattavasti yhteen. Viime vuosikymmenten merkittävimmät muutokset liittyvät Itämeren vieraslajistoon, jota
on saapunut niin Pohjois-Amerikasta, Välimerestä kuin
Mustanmeren alueelta (esim. Kotta ym. 2013). Toisaalta
molekyylituntomerkkien tutkimus on johtanut alkupe-
Äyriäiset 
Esiintymistietoa kertyy osasta lajistoa merialueiden ja
sisävesien pohjaeläinseurantojen ja velvoitetarkkailujen
yhteydessä, joiden tuloksia kootaan ympäristöhallinnon
Hertta Pohjaeläintietojärjestelmään (POHJE). Vuonna
2004 alkanut Vedenalaisen meriluonnon monimuotoisuuden inventointiohjelma VELMU on tuottanut tavoitteellisesti lisää esiintymistietoa tietyistä elinympäristöistä (Viitasalo ym. 2017, Ympäristöhallinto 2018). Tämä
tietomäärän kasvu oli osaltaan lähtökohtana äyriäistyöryhmän perustamiselle vuonna 2017 ja vesiselkärangattomien uhanalaisuusarvioinnin laajentamiselle.
Arviointi
Edellisessä uhanalaisuustarkastelussa (Mannerkoski
ym. 2010f) äyriäisistä mukana olivat vain maasiirat (25 lajia). Nyt niiden lisäksi arvioitiin vesien makroskooppiset
äyriäiset (47 lajia), joita tosin on ollut mukana myös varhaisimmilla arviointikerroilla (Rassi ym. 1986, 1992 ja
2001) (taulukko 61). Maasiirojen arviointi tehtiin edelleen
hämähäkkityöryhmässä. Vesiäyriäisten arviointi tehtiin
äyriäistyöryhmässä, jota täydensi rapuasiantuntija Esa
Erkamo (Luke).
Tarkastelluista äyriäisistä arviointiin soveltumattomia (NA) vieraslajeja oli 24. Niistä 14 on maasiiroja, joista
useimmat on havaittu vain kasvihuoneista tai ne ovat
puutarhakasvien mukana luontoon levinneitä. Vieraslajien ryhmään siirrettiin kaksi aiemmin luontaisesti
levinneiksi tulkittua maasiiraa, joiden havainnoista oli
saatu lisätietoa (Armadillidium vulgare, Porcellionides pruinosus).
Vesien äyriäisten ensimmäisessä kattavassa uhanalaisuusarvioinnissa keskeistä oli merialueen VELMUprojektissa kertynyt ja muu POHJE-tietokantaan kerätty
esiintymistieto. Näiden lisäksi käytettiin Luonnontieteellisen keskusmuseon kokoelmatietoja, kirjallisuusaineistoja ja työryhmän omia havaintoja. Rapujen arvioinnissa hyödynnettiin valtakunnallisia saalistilastoja,
rapuruttoilmoituksia ja ELY-keskusten, kalastuskuntien,
vesiensuojeluyhdistysten sekä Luonnonvarakeskuksen
(Luke) asiantuntija-arvioita. Jokiravun arviointi tehtiin
sen nykyiseen kokonaislevinneisyysalueeseen perustuen, vaikka alueen pohjoisosassa laji elääkin ihmisen
siirtämänä eikä alkuperäisenä.
Taloudellisesti hyödynnetyn jokiravun arvioinnissa
voitiin käyttää kannan koon muutokseen perustuvaa
A-kriteeriä. Tunturiäyriäisiä arvioitiin suppean esiintymisalueen odotetun muutoksen perusteella (B2-kriteeri).
Laajasti Itämeressä tai reittivesissä esiintyvät lajit arvioitiin elinvoimaisiksi (LC). Vaikka tietoa kokonaisarviointiin oli riittävästi, lajien levinneisyystiedoissa on vielä
puutteita erityisesti lähisukuisten lajien levinneisyyksien raja-alueilla.
Maasiirojen arviointi perustui julkaistuihin tietoihin
(Silfverberg 1999, Vilisics & Terhivuo 2009), Suomen Lajitietokeskuksen kautta saatuihin Luonnontieteellisen
keskusmuseon kokoelmatietoihin sekä Turun yliopiston
eläinmuseon kokoelmatietoihin. Maasiiroista on kertynyt tietokantoihin hyvin vähän uusia havaintoja vuoden
2010 arvioinnin jälkeen, ja arviointi perustuukin suurelta
osin jo 2010 käytössä olleisiin tietoihin (Mannerkoski
ym. 2010f).
Äyriäiset 
Uhanalaisiksi luokiteltiin kolme makean veden
äyriäislajia (taulukko 62). Punaisella listalla on lisäksi
kaksi maasiiraa: hävinneeksi (RE) jo aiemmin luokiteltu
pikkusokkosiira (Platyarthrus hoffmannseggi), jonka ainoa
tunnettu esiintymispaikka on tuhoutunut, ja puutteellisesti tunnetuksi (DD) luokiteltu Armadillidium zenckeri. Elinvoimaiseksi luokiteltiin kaikkiaan 43 lajia, joista
maasiiroja on yhdeksän.
Alun perin vain Etelä-Suomessa luontaisena esiintynyt jokirapu (Astacus astacus) on levinnyt istutusten
myötä Lapin eteläosiin saakka. Laji luokiteltiin nyt
erittäin uhanalaiseksi (EN) 2000-luvulla tapahtuneen
kokonaismäärän nopean laskun takia. Pääsyyksi tähän
katsotaan rapuruton hävittämien tai pysyvästi heikentämien jokirapukantojen korvaamiseksi vielä 1990-luvun
lopulla tehdyt täplärapuistutukset ja niiden aiheuttama
jokiravulle tuhoisan rapuruton (Aphanomyces astaci) PsIkannan leviäminen. Nyt täplärapuistutukset on kielletty
ja laji on EU:n kannalta merkityksellisten haitallisten
vieraslajien listalla (EU:n komissio 2017).
Kaksi muuta uhanalaista lajia ovat tunturipaljakan
lampien tai pienten järvien kidusjalkaisia (Branchiopoda: Notostraca ja Anostraca), jotka Suomessa tunnetaan
vain muutamalta paikalta Enontekiön Lapista. Vaarantuneksi (VU) luokiteltu pohjanlehtijalkainen (Branchinecta
paludosa) elää pienissä ja kylmissä kalattomissa lammissa pieninä populaatioina, kun taas erittäin uhanalainen
(EN) paljakkakilpiäinen (Lepidurus arcticus) esiintyy
myös yhdessä kalojen kanssa (Järvinen ym. 2014, Lakka
2016). Lajeille soveliaiden elinympäristöjen ennustetaan
vähenevän. Tähän vaikuttavat ilmastonmuutos, happamoituminen (Lakka 2013) sekä ihmisen aiheuttamat kalaston muutokset kuten mudun leviäminen syöttikalastuksen vuoksi (Borgstrøm ym. 1985) ja raudun ja hauen
siirrot ennestään kalattomiin lampiin (Hessen ym. 2004).
Jättikatka (Gammaracanthus lacustris) on Fennoskandiassa endeeminen sisävesilaji, joka varhaisemmissa
arvioinneissa luokiteltiin silmälläpidettäväksi (NT; laji
jätettiin arvioimatta 2010). Sen esiintymispaikkoja syvimmissä järvissämme tunnetaan kolmisenkymmentä
ja laji katsotaan nyt elinvoimaiseksi (LC). Arktismassiaisen (Mysis segerstralei) ainoa populaatio EU:n alueella
sijaitsee Suomen ja Norjan rajalla, ja se on myös MannerNorjan ainoa sisävesipopulaatio (Audzijonyte & Väinölä 2005). Aiemman arvioinnin yhteydessä sen arveltiin
täyttävän uhanalaisuuden kriteerit (Rassi ym. 2001),
mutta lajilla ei tuolloin vielä ollut muodollista tieteellistä
lajinkuvausta eikä se tullut mukaan muodolliselle arviointilistalle. Nyt laji luokiteltiin elinvoimaiseksi (LC), sillä populaatio on suuri eikä suoranaisia uhkatekijöitä ole.
Suojelu, seuranta ja tutkimus
Kaikki kolme vesien uhanalaista äyriäistä ovat sisävesilajeja. Jokiravun kato monilta alueilta viime vuosikymmeninä on ollut nopeaa. Suojelun onnistumiseksi
tiedotusta rapuruton ja täpläravun jokiravulle aiheuttamasta uhkasta on tehostettava tuntuvasti. Kansalaisten on oltava tietoisia ravun sienitaudista ja keinoista
sen leviämisen estämiseksi. Tärkeintä on pysäyttää
täplärapujen leviäminen uusiin vesiin. Maa- ja metsätalousministeriö (2014) hyväksyi Kansallisen rapustrategian 2013–2022, jota syksyllä 2018 päivitettiin niin, että se
vastaa haitalliseksi vieraslajiksi luokiteltua täplärapua
koskevia uusia säädöksiä ja aiempaa ponnekkaammin
esittää toimenpiteitä täpläravun hallitsemiseksi ja jokiravun suojelemiseksi. Jokirapukantoja seurataan kansalaisilmoitusten perusteella ja tarvittaessa erillisten
tiedustelujen avulla. Toistaiseksi vesienomistajat ovat
kuitenkin olleet haluttomia ilmoittamaan rapukannoistaan. Päivitetyn rapustrategian mukaan kalatalousalueiden tulisi sisällyttää jokiravun suojelusuunnitelma ja
täpläravun hallintasuunnitelma lakisääteisiin käyttö- ja
hoitosuunnitelmiinsa. Tätä varten kalastusalueiden pitäisi myös selvittää alueensa jokirapukannat.
Äyriäiset Tunturipaljakan pienvesien uhanalaisten äyriäisten
esiintymät sijaitsevat äärimmäisessä Lapin Käsivarressa,
laajemman Kölivuoriston levinneisyyden reunoilla. Paljakkakilpiäinen tavattiin Suomessa vuonna 2012 ensi
kerran 57 vuoteen, minkä jälkeen tunturiäyriäisiin on
kiinnitetty jonkin verran huomiota (Järvinen ym. 2014,
Lakka 2016). Tunnettuja esiintymiä on jatkossa tarpeen
seurata ja esiintymistä kartoittaa aktiivisesti. Paljakkakilpiäishavaintoja on saatu myös kalojen mahoista. Kansalaishavaintoja voitaisiin kerätä kalastusluvan ostajilta
jotka voivat valokuvaamalla dokumentoida kalojen mahoista tehdyt havainnot. Pohjanlehtijalkaisen suojelussa taas tärkeää on kalattomien lampien säilyttäminen.
Arktiset eliöyhteisöt ovat Suomessa kaikkein herkimpiä
ilmaston lämpenemiselle, ja uhanalaiset äyriäislajit soveltuvat vaateliaina ja herkkinä sen vesistövaikutusten
seurantaan (Lakka 2013, Lindholm ym. 2016).
Merilajien levinneisyys aluevesillämme on yleensä
laaja eikä niiden arviointi erillään yleisemmästä Itämeren levinneisyydestä ole aina järkevää. Suurtenkin alueiden populaatioiden nopeat muutokset ovat kuitenkin
mahdollisia muun muassa vieraslajien aiheuttamien
yhteisömuutosten takia (esim. Kotta ym. 2013). Näiden
tulkinta edellyttäisi laajamittaista kvantitatiivista seurantaa. Pohjaeläinseurannat ovat rajoittuneet pääasiassa
melko syviin ulappa-alueisiin, ja matalien kallio-, kivi- ja
kasvillisuuspohjien lajiston muutoksista on hyvin vähän
tietoa. Juuri näihin elinympäristöihin saapuu jatkuvasti
uusia vieraslajeja. Vasta 2000-luvulla saapuneet tiikerikatka (Gammarus tigrinus), sirokatkarapu (Palaemon
elegans) ja liejukatkarapu (Rhithropanopeus harrisii) ovat
runsastuneet voimakkaasti. Yleisesti seurantojen kattavuutta tulisi laajentaa syviltä sedimenttipohjilta ja virtavesien koskipaikoilta järvien ja meren matalille pohjille
ja tunturien pienvesiin.
Maasiirat eivät ole suojelun kohteina, eikä tämänhetkisen käsityksen mukaan suojelulle ole tarvetta. Lajiston
levinneisyyttä olisi kuitenkin hyvä kartoittaa ajantasaisen ja nykyistä kattavamman tiedon saamiseksi.
Kiitokset
Kiitämme John Loehria avusta katka-arvioinnissa sekä
Jari Ilmosta, Tommi Malista, Annette Lindell-Jokista ja
kaikkia muita joilta saimme äyriäishavaintoja arviointia
varten. Kiitokset VELMU-tiimille, ja kiitokset Kilpisjärven aseman henkilökunnalle, Venla Kontiokarille ja Antti Elorannalle avusta näytteenotossa.
Aikaisempi pieni hyönteislahko kolmisukahäntäiset
(Thysanura) jaetaan nykyisin kahdeksi erilliseksi lahkoksi toukkasukahäntäiset (Zygentoma) ja siimahäntäiset (Archaeognatha, toinen käytetty nimi on Microcoryphia). Lahkot eivät ole edes kovin läheistä sukua,
siimahäntäiset ovat kaikkien muiden hyönteisten sisarryhmä. Nämä ryhmät ovat hyvin vanhoja ja monet nykyisistä heimoista tunnetaan jo yli 200 miljoonan vuoden takaisista fossiileista (Mendes 2002). Tässä tekstissä
ryhmiä käsitellään yhdessä.
Ilpo Mannerkoski
Kolmisukahäntäiset • Silverfish and Bristletails
Thysanura
Kolmisukahäntäisillä ei ole kehittyneemmille hyönteislahkoille tyypillistä muodonvaihdosta, ainoastaan
sukukypsyys erottaa aikuiset nuoruusasteista ja nahanluonnit jatkuvat myös aikuisvaiheella. Siimahäntäiset
voivat tehdä pitkiä hyppyjä, toukkasukahäntäiset liikkuvat vain juosten. Kolmisukahäntäisiä tunnetaan maailmalaajuisesti yhteensä vähän yli 1 000 lajia suunnilleen
puoliksi molempiin lahkoihin jakautuneena (Zhang
2011). Suomesta tunnetaan viisi lajia, näistä kolme ihmisen seurassa elävää lajia kuuluvat toukkasukahäntäisiin
ja kaksi luonnonvaraista lajia siimahäntäisiin (taulukko
63). Sisätiloissa pidempään tavattujen sokeritoukan (Le-

pisma saccharina) ja uunitoukan (Thermobia domestica) lisäksi on ilmoitettu havaintoja kahdesta uudesta maahan
kulkeutuneesta lajista Ctenolepisma lineata ja C. longicaudata (Huldén 2001). Lajit ovat ilmeisesti muodostaneet
myös vakiintuneita kantoja Suomessa ja jälkimmäinen
on yleistynyt nopeasti Ruotsissa (Szpryngiel 2018). Nämä
lajit on kuitenkin Suomen lajiluettelossa synonymisoitu
ja ne on käsitelty arvioinnissa yhtenä lajina.
Kolmisukahäntäisiin erikoistuneita tutkijoita tai harrastajia ei ole. Havaintotietoja kertyy niukasti, tosin ihmisen seurassa elävistä lajeista toimitetaan museoihin
aika paljon näytteitä. Kolmisukahäntäiset kuuluvat hämähäkkityöryhmän toiminnan piiriin, mutta toistaiseksi niiden havaintoja ei ole kerätty yhteen. Parhaiten tietoa
lajien esiintymisestä on todennäköisesti tuholaistorjujilla. Vähälajisena ryhmänä, jonka lajit ovat melko helppoja
tuntea, ryhmä sopisi myös suuren yleisön havainnoitavaksi. Kuitenkin esimerkiksi Suomen Lajitietokeskuksen
ja Luomuksen havaintotietokantoihin on ilmoitettu vain
noin 30 havaintoa, lähes kaikki sokeritoukasta.
Arviointi
Kolmisukahäntäisten uhanalaisuutta arvioitiin nyt toisen kerran (Mannerkoski ym. 2010c). Arviointi toteutettiin hämähäkkityöryhmässä, käytännössä arvioinnin
teki Ilpo Mannerkoski. Aineistona olivat työryhmän jäsenten ja Suomen Lajitietokeskuksen kautta saadut havainnot. Kaksi lajeista katsottiin vain sisätiloissa tavattuina vieraslajeina arviointiin soveltumattomiksi (NA).
Sokeritoukka otettiin arviointiin mukaan, koska vaikka
sekin esiintyy vain ihmisasunnoissa, se on kuitenkin
esiintynyt Suomessa jo hyvin pitkään.
Uhanalaisuus
Sokeritoukka ja kivikkosiimahäntä (Dilta hibernica) arvioitiin elinvoimaisiksi (LC) (taulukko 64). Merenrantakivikoissa elävä rantasiimahäntä (Petrobius brevistylis)
arvioitiin puutteellisesti tunnetuksi (DD). Siitä on vain
muutamia havaintoja eikä sitä ole tavattu yli 30 vuoteen,
vaikka sitä on etsitty sopivilta paikoilta.
Suojelu ja seuranta
Kolmisukahäntäisiä ei ole suojeltu eivätkä ne ole minkään seurannan piirissä. Rantasiimahännän esiintyminen on tarpeen selvittää perusteellisemmin mahdollisen
suojelutarpeen arvioimiseksi.

Lajisto ja tiedon taso
Maapallolta tunnetaan runsaat 3 000 ja Paleoarktiselta
alueelta sekä Euroopasta noin 330 päivänkorentolajia.
Suomen lajilukumäärä on 56. 2000-luvulla Suomen päivänkorentotietous on lisääntynyt aiempien vuosikymmenten mukaisesti. Uutta tietoa lajien levinneisyydestä,
esiintymisestä ja elintavoista on saatu etenkin vesihyönteistyöryhmän jäsenten tekemistä kartoituksista, mutta
myös seuranta- ja viranomaisselvityksistä. Aineistoa on
tallennettu runsaasti Kuopion luonnontieteellisen museon kokoelmiin, ja havaintotiedot ovat tarkasteltavissa
Suomen Lajitietokeskuksesta. Vuonna 2009 Suomen päivänkorentoja koskeva levinneisyystieto, kuten julkaisut,
opinnäytetyöt, raportit, museoaineistot ja harrastajien
havainnot, koottiin yhteen ja aineiston pohjalta on laadittu koko Suomea koskeva levinneisyyskatsaus (Savolainen 2009a). 2000-luvulla Suomesta on ilmoitettu kaksi
uutta lajia ja yksi laji on poistettu DNA-tutkimusten perusteella Suomen lajistosta.
Vesihyönteistyöryhmän toiminnalla on ollut tärkeä
rooli päivänkorentojen uhanalaisuusarvioinnissa. Toiminta on painottunut etenkin Itä- ja Pohjois-Suomeen ja
näiden alueiden lajisto tunnetaan melko hyvin. Sen sijaan eteläisten ja läntisten maakuntien lajisto tunnetaan
Pekka Majuri & Eino Savolainen
Päivänkorennot • Mayflies
Ephemeroptera
verrattain huonosti. Joidenkin korkeassa häviämisriskissä olevien lajien esiintymiä on seurattu 2010-luvulla
lähes vuosittain. Monien uhanalaisten ja harvinaisten
lajien tunnettuja esiintymispaikkoja on tarkistettu ja
uusia esiintymiä on etsitty.
Päivänkorentojen nymfien elintapoja ei ole Suomessa
juurikaan tutkittu. Molekyylitaksonomiset tutkimusmenetelmät ovat osoittaneet, että monet päivänkorentolajit
jakautuvat useiksi kryptisiksi lajeiksi (Savolainen ym.
2007, Ståhls & Savolainen 2008). Suomessa päivänkorentojen molekyylitaksonominen tutkimus on kuitenkin
vielä melko alussa.
Päivänkorentojen tieteellinen nimistö on Bauernfeind
& Soldán (2012) mukainen, vuonna 2009 kuvattua järvisukeltajasurviaista (Baetis jaervii) lukuun ottamatta
(Savolainen 2009b).
Arviointi
Arvioinnin perusteena käytettiin pääosin Savolaisen
(2009a) julkaisun, ympäristöhallinnon Hertta Eliölajit
-tietojärjestelmän sekä vesihyönteistyöryhmän keräämiä tietoja. Lisäksi arvioinnissa käytettiin soveltuvin
osin ympäristöhallinnon Hertta Pohjaeläinrekisterin ja
yksityishenkilöiltä saatuja tietoja.
Päivänkorennot •
Uhanalaisuusarviointi tehtiin 52 lajille (taulukko 65).
Määritysongelmien ja -epäselvyyksien vuoksi kaikki
Suomessa esiintyvät neljä Cloeon-suvun lajia jätettiin arvioimatta (NE). Outosurviaisen (Baetis scambus) todettiin
edelleen olevan puutteellisesti tunnettu laji (DD). Lajista
on tiedossa muutamia vanhoja havaintoja, joita ei ole
voitu varmistaa ja joiden tarkkoja löytöpaikkoja ei ole
pystytty selvittämään. Myös kanadansurviaisen (Baetis
bundyae) tiedot ovat arviointia varten puutteelliset (DD).
Arvioiduista lajeista arvioinnin tarkkuuden tason katsottiin olevan vielä huono neljällä, melko huono kahdella
ja tyydyttävä kolmella lajilla. Muilla lajeilla tiedon tason
katsottiin olevan hyvä.
Uhanalaisuus
Arvioiduista 52 lajista Punaiselle listalle luokiteltiin 10
lajia. Punaisen listan lajien 19,2 % osuus arvioiduista
päivänkorentolajeista on melko suuri (taulukko 65).
Näistä lajeista uhanalaisia on viisi: kaksi äärimmäisen
uhanalaista (CR) ja kolme vaarantunutta (VU) (taulukko 66). Edellisessä arvioinnissa (Savolainen & Ilmonen
2010) yksi laji arvioitiin äärimmäisen uhanalaiseksi (CR)
ja viisi vaarantuneeksi (VU). Päivänkorentojen nymfit
vaativat muutamaa poikkeusta lukuun ottamatta hyvää
vedenlaatua, mutta vesien, erityisesti virtavesien, tila
on huonontunut viimeisten vuosikymmenien aikana
(Ilmonen ym. 2008). Kaikki Punaisen listan lajit elävät
virtavesissä, joko joissa (4) tai puroissa (1). Punaisen
listan lajeista viisi on levinneisyydeltään pohjoisia ja/tai
itäisiä: puolansukeltajasurviainen (Baetis liebenauae), petosurviainen (Baetopus tenellus), tummanyhäsurviainen
(Habrophlebia fusca), pohjanpurosurviainen (Paraleptophlebia werneri) ja jokisurviainen (Brachycercus harrisella).
Eteläisiä lajeja on kolme: vantaansurviainen (Heptagenia
flava), kymisurviainen (Ephemera lineata) ja keltasurviainen (Potamanthus luteus).
Tummanyhäsurviaista on löydetty ainoastaan yhdestä purosta Kuusamosta ja se on siellä erittäin vähälukuinen. Myös petosurviaisesta on tiedossa vain yksi
populaatio Lieksan virtavesiltä. Tästä syystä nämä lajit
arvioitiin äärimmäisen uhanalaisiksi (CR). Kymin-, joki- ja vantaansurviaisesta on löydetty arviointikaudella
muutama uusi esiintymä, mutta niiden esiintymisalueet
ovat edelleen melko pieniä. Esiintymät rajoittuvat aina
melko pienille ja rajatuille alueille. Lisäksi etenkin jokisurviaisen ja vantaansurviaisen kaikilta tunnetuilta
esiintymispaikoilta on löydetty vain muutamia yksilöitä.
Tästä syystä nämä kolme lajia arvioitiin vaarantuneiksi
(VU). Vuoden 2010 arvioinnissa Suomesta hävinneeksi (RE) arvioidusta pohjanpurosurviaisesta on löydetty
viime vuosien kartoituksissa kaksi uutta erillistä esiintymää. Koska löydettyihin esiintymiin ei kohdistu nykyään suojelualueilla tunnettua uhkaa eikä arvioinnin
perusteina voitu käyttää elinympäristön harvinaisuutta,
laji arvioitiin silmälläpidettäväksi (NT). Puolansukeltajasurviaisesta löydettiin muutamia uusia esiintymiä, ja
tieto lajin oikeasta esiintymisestä ja elinympäristövaatimuksista on kasvanut viimeisen kymmenen vuoden
aikana paljon, joten laji luokiteltiin silmälläpidettäväksi
(NT). Etelänpikkusurviaisesta (Caenis robusta) kertyi arviointikaudella paljon uusia havaintoja, joten se voitiin
poistaa Punaiselta listalta (taulukko 67).
Jokien rakentaminen ja kemialliset haittavaikutukset,
ojitus ja turpeenotto sekä satunnaistekijät ovat tärkeimmät päivänkorentojen uhanalaisuuden syyt. Esimerkiksi
pohjanpurosurviaisen ainoa aiemmin tunnettu esiintymä Sodankylän Mutenianjoella jäi aikoinaan Lokan
tekoaltaan alle. Petosurviaisen katsotaan puolestaan
hävinneen Kokemäenjoesta rakentamisen ja veden laadun muutosten takia. Puolansukeltajasurviainen hävisi
Kuhmon Niemisjoen yhdeltä koskijaksolta siltatöiden
jälkeen. Kittilän Myllyjoen esiintymää uhkaa Levin mat-
Päivänkorennot 
kailualueen laajeneminen, ja Pelkosenniemen Serri- ja
Vuotosjokea mahdollinen Vuotoksen altaan rakentaminen. Vantaansurviainen, kymisurviainen ja keltasurviainen elävät jo pahoin kuormitetuissa ja rakennetuissa
joissa.
Ilmastonmuutoksen vaikutusta päivänkorentojen
elinympäristöön ja esiintymiseen ei ole toistaiseksi ollut
mahdollista arvioida. On todennäköistä, että muutoksen jatkuessa sillä on haitallisia vaikutuksia päivänkorentojen populaatioihin. Haitallisia tekijöitä ovat muun
muassa syksyisin pitkä ja kylmä jäätön aika, jäiden sulaminen keväällä yhä aikaisemmin, vesien lämpeneminen
ja rehevöityminen, veden korkeuden suuret vaihtelut
sekä mahdolliset pitkät kuivakaudet pienissä puroissa ja
matalissa lammissa. Haittavaikutukset ovat todennäköisesti suurimmat levinneisyydeltään pohjoisilla lajeilla,
jotka ovat sopeutuneet viileään veteen.
Suojelu ja seuranta
Suurin osa uhanalaisten päivänkorentojen tunnetuista
ja samalla elinvoimaisimmista esiintymistä sijaitsee suojelualueiden ulkopuolella. Suojelun kannalta oleellisinta
on tunnettujen esiintymien suojelu vesirakentamiselta
ja valuma-alueen maankäytön muutoksilta (allas- ja kaivoshankkeet, koskien perkaukset). Kaikkien lajien seurantaa on edelleen jatkettava ja muutamia uhatuimpia
esiintymiä on tarkistettava vuosittain. Seurantaan on
liitettävä uusien esiintymien etsiminen.
Kiitokset
Kiitokset tietojaan toimittaneille vesihyönteistyöryhmän
jäsenille sekä muille tutkijoille ja harrastajille.
Suomessa havaittujen sudenkorentojen määrä on kasvanut nopeasti. Vuoteen 2001 mennessä Suomessa oli
tavattu 52 sudenkorentolajia, kun lajimäärä on nyt 62
(taulukko 68). Edelliseen uhanalaisarviointiin (Valtonen
2010) mennessä Suomesta oli tavattu 55 lajia. Koko maailman sudenkorentojen tunnettu lajimäärä on noin 6 000.
Sudenkorentohavaintojen määrään ja uusien lajien
löytymiseen on vaikuttanut erityisesti Suomen sudenkorennot -kirjan (Karjalainen 2002, 2010) ilmestyminen,
joka innosti monet tämän hyönteisryhmän pariin (esim.
Valtonen 2010). Sudenkorentoharrastus keskittyy nykyisin erityisesti valokuvaukseen. Satojen aktiivisten kuvaajien joukko kerryttää runsaasti kuva-aineistoa, joka
on sisältänyt runsaasti kiintoisia havaintoja ja jopa Suomelle uusia lajeja. Harrastus keskittyy Etelä-Suomeen.
Pohjois-Suomen havainnot perustuvat lähinnä eteläsuomalaisten lyhyisiin vierailuihin sinne. Sudenkorentohavaintoja on julkaisu varsinkin Crenata-lehdessä (kahdeksan vuosikertaa 2008–2015).
Monet sudenkorentolajit ovat ilmastonmuutoksen
myötä levinneet entistä pohjoisemmaksi. Idänkirsikorento (Sympecma paedisca) ja etelänukonkorento (Aeshna
mixta) havaittiin Suomessa ensimmäistä kertaa 2002.
Sami Karjalainen
Sudenkorennot • Dragonflies and Damselflies
Odonata
Niistä on saatu tämän jälkeen runsaasti havaintoja ja
myös varmoja todisteita lisääntymisestä. Molempia voidaan pitää jo Suomeen vakiintuneina. Muiden Suomelle
uusien lajien löydöt koskevat tähän mennessä vain yhtä
tai muutamaa yksilöä.
Arviointi
Sudenkorentolajien uhanalaisuuden arvioinnin pohjaksi kerättiin havaintotietoja mahdollisimman kattavasti
kirjallisuudesta ja tietokannoista (erityisesti Suomen
Lajitietokeskus -portaali ja ympäristöhallinnon Hertta
Eliölajit -tietojärjestelmä). Lisäksi käytössä oli sekalaista
julkaisematonta havaintoaineistoa. Näiden perusteella
syntyi varsin kattava käsitys siitä, missä eri lajeja on
tavattu. Sudenkorentoasiantuntijoilta pyydettiin perusteltuja ehdotuksia lajeista, jotka saattaisivat täyttää
uhanalaisuuden kriteerit.
Havaintoaineisto pohjautuu satunnaiseen retkeilyyn.
Vakiomenetelmillä kerättyä vertailukelpoista aineistoa,
joka paljastaisi mahdollisen hitaan taantumisen, ei ollut käytettävissä. Monissa tapauksissa havaintoaineisto
ei edes kerro, onko kyse yksittäisestä havainnosta vai
pysyvästä esiintymästä. Kääpiötytönkorennon (Nehalennia speciosa) seuranta on ollut muita tarkempaa, sillä sen
esiintymiä on seurattu melkein vuosittain.
Sudenkorennot
Uhanalaisuusarviointi tehtiin 54 lajille. Idänkirsikorento (Sympecma paedisca) ja etelänukonkorento (Aeshna
mixta) otettiin arviointiin mukaan ensimmäistä kertaa.
Muut kahdeksan maalle uutta lajia katsottiin arviointiin
soveltumattomiksi (NA), koska ne ovat Suomessa satunnaisia vierailijoita.
Arviointikriteereistä sudenkorentojen arviointiin parhaiten soveltui B-kriteeri.
Uhanalaisuus
Useat Suomen sudenkorentolajeista ovat yleistyneet ja
levinneet aiempaa laajemmalle alueelle viimeisen kymmenen vuoden aikana. Arviointiin mukaan otetuista
54 sudenkorentolajista vain kaksi, kääpiötytönkorento
(Nehalennia speciosa) ja viherukonkorento (Aeshna viridis),
arvioitiin uhanalaisiksi (taulukot 68 ja 69).
Kääpiötytönkorento arvioitiin erittäin uhanalaiseksi (EN) niin kuin edellisessä arvioinnissakin vuonna
2010. Lajilla on vain yksi tunnettu populaatio Eckerössä
Ahvenanmaalla. Tämä esiintymä löydettiin 2013, ja havaintoja on saatu tämän jälkeen vuosittain. Sen sijaan
Tammisaaren populaatio näyttää hävinneen (havaintoja
2002–2008). Lisäksi lajista on tehty muutamia yksittäislöytöjä. Kääpiötytönkorento on Euroopassa taantuva
(Boudot & Kalkman 2015, Bernard & Wildermuth 2005).
Viherukonkorento (Aeshna viridis) arvioitiin vaarantuneeksi (VU). Vuoden 2010 luokituksessa laji oli elinvoimainen (LC). Viherukonkorento elää vain sahalehteä
(Stratioites aloides) kasvavilla järvillä. Viherukonkorennon toukat eivät pärjää kilpailussa muille ukonkorentotoukille, vaan joutuvat niiden ravinnoksi ilman sahalehden suojaa (Suutari ym. 2004, Suhonen ym. 2013).
Sahalehti tarvitsee runsasravinteisia vesiä, mutta ei kestä
liiallista rehevöitymistä (Smolders ym. 1996). Suomessa
ja Latviassa tehty tutkimus kertoo, että viherukonkorento vaatii laajoja sahalehtikasvustoja pienten erillisten
kasvustojen sijaan (Suhonen ym. 2013). Viherukonkorento on taantuva laji Euroopassa (Boudot & Kalkman
2015), ja sama arvio koskee Suomea, vaikka lajilla on yhä
parikymmentä esiintymää Suomessa. Kaikista Suomen
esiintymistä ei ole seurantatietoa, mutta ainakin osassa
niistä lajin on raportoitu taantuneen. Esiintymispaikat
Suomessa ovat pirstoutuneet. Olemassa olevan tiedon
perustella kokonaisarvio on, että viherukonkorento on
Suomessa taantuva.
EU:n luontodirektiiviin (1992/43/ETY) IV- ja/tai IIliitteeseen kuuluvat viherukonkorennon lisäksi idänkirsikorento (Sympecma paedisca), kirjojokikorento (Ophiogomphus cecilia), sirolampikorento (Leucorrhinia albifrons),
lummelampikorento (L. caudalis) ja täplälampikorento
(L. pectoralis). Ne eivät viherukonkorentoa lukuun ottamatta täytä uhanalaisuuden kriteereitä, sillä niillä kaikilla on runsaasti esiintymiä, eivätkä lajit ole taantumassa, joten ne luokiteltiin elinvoimaisiksi (LC).
Tundrakiiltokorento (Somatochlora sahlbergi) esiintyy
vain Pohjois-Lapissa. Sen uhka on ilmastonmuutos. Vielä
ei ole kuitenkaan viitteitä siitä, että populaatiot olisivat
pienenemässä, joten laji arvioitiin elinvoimaiseksi (LC).
Sudenkorennot • Odonata
357
.
Suojelu, seuranta ja tutkimus
Kääpiötytönkorennon ainoa tunnettu esiintymä elää
suojellulla lettosuolla Eckerössä. Lajia tulisi etsiä muualtakin, ja lajin mahdolliset muut esiintymispaikat tulisi
suojella. Lajin toukat elävät matalassa vedessä, jossa on
runsas uposvesikasvillisuus (Bernard & Wildermuth
2005; Boudot & Kalkman 2015; Karjalainen 2010). Kääpiötytönkorentopopulaatiot eivät kestä ojitusta ja muita
ihmisen toimenpiteitä, jotka vaikuttavat veden pinnan
korkeuteen (Bernard & Wildermuth 2005).
Viherukonkorennon esiintymiä tulisi seurata säännöllisesti ja vakiomenetelmin niin, että saataisiin tarkempaa tietoa populaatioiden koon muutoksista. Viherukonkorennon vaatima sahalehti saattaa hyötyä
maltillisista ja hyvin suunnitelluista ruoppauksista, ja
sahalehtiesiintymiä voidaan hoitaa poistamalla kilpailevia kasveja (Pynnönen & Ahola 2017). Olennaista on
kuitenkin vähentää sahalehteä kasvaviin järviin valuvan
veden ravinteiden määrää.
Kiitokset
Kiitän kommenteista vesihyönteisryhmän jäseniä, erityisesti Jari Ilmosta ja Jukka Salmelaa. Kiitän myös Jari
Kaitilaa, Kari Kaunistoa ja Janne Koskista. Samoin kiitän kaikkia harrastajia, jotka ovat eri tavoin saattaneet
havaintojaan julkiseen käyttöön.
Maailmasta tunnetaan noin 4 000 ja Euroopasta noin
420 koskikorentolajia (GBIF secretariat 2018, Fochetti &
Tierno de Figuerora 2018). Suomesta tunnettujen lajien
lukumäärä on 36, eikä arvioidussa lajistossa ole tapahtunut muutoksia edellisen uhanalaisuusarvioinnin (Ilmonen & Kuusela 2010) jälkeen (taulukko 70). Suomesta on
kuitenkin löydetty jo vuonna 2009 Perlodes-lajin toukkia,
joita ei pystytty määrittämään varmuudella lajitasolle eikä aikuisia yksilöitä ole löydetty etsinnöistä huolimatta.
Taksonia ei ole otettu arviointiin luokitteluun mukaan
eikä sitä huomioida taulukossa 70. On mahdollista, että
kyseessä on Karjalan kannakselta aikaisemmin tunnettu laji Perlodes dispar (Meinander 1965, Kuusela 1996),
mutta varmaa näyttöä tästä ei ole.
Uusia havaintoja erityisesti levinneisyydeltään pohjoisista lajeista on kertynyt vesihyönteistyöryhmän jäsenten tekemistä kartoituksista. Esimerkiksi lapinnuhrukorrille (Amphinemura palmeni) on löydetty 2010-luvulla useita uusia populaatioita Ylä-Lapista. Myös lähteissä
ja lähdepuroissa elävästä etelänkoipikorrista (Nemoura
dubitans) on tehty uusia havaintoja kohdennettujen selvitysten avulla, ja toisaalta helposti tunnistettavia vantaankorrin (Rhabdiopteryx acuminata) toukkia on löydetty
Jari Ilmonen
Koskikorennot • Stoneflies
Plecoptera
uusilta alueilta pohjaeläinselvityksissä ja -seurannoissa.
Lisäksi pohjoisista lajeista rantusiipikorrin (Brachyptera
risi) esiintymisestä saatiin uutta tietoa Suomen ympäristökeskuksen ja Oulun yliopiston virtavesitutkimuksessa ja jymykorrista (Dinocras cephalotes) puolestaan
merkittäviä uusia satunnaishavaintoja. Edellä mainittuja havaintotietoja on tallennettu ympäristöhallinnon
Hertta Pohjaeläinrekisteriin, Suomen Lajitietokeskuksen
Vihko-havaintotietokantaan tai toimitettu suoraan vesihyönteistyöryhmän tietoon. Aineisto on tällä hetkellä
lähinnä yksityisissä kokoelmissa, eikä koskikorennoista
ole kattavaa tietokantaa.
Koskikorentojen nimistö on Fauna Europaea -lajitietokannan mukainen (Fochetti & Tierno de Figuerora 2018).
Arviointi
Arvioinnin pohja-aineistona käytettiin edellisen arviointikerran (Ilmonen & Kuuselan 2010) yhteydessä koottuja
havaintotietoja uusilla havainnoilla päivitettynä. Koskikorennoista ei ole muita tuoreita laji- tai levinneisyysluetteloita Suomesta. Vain muutamien harvinaisten lajien esiintymiä on seurattu tai uusia etsitty 2010-luvulla.
Uhanalaisuusarviointi tehtiin kaikille 36 tunnetulle
lajille (taulukot 70 ja 71). Yleisten, elinvoimaisten lajien
arvioinnin luotettavuuden katsottiin olevan hyvä, mut-
Koskikorennot
ta harvinaisten lajien arvioinnin luotettavuus on niitä
heikompi. Elinvoimaisiksi (LC) arvioiduista lajeista etenkin pohjoisiin koipikorrilajeihin (Nemoura arctica, N. viki)
liittyy edelleen tietopuutteita. Eräiden lajien (Xanthoperla
apicalis, kaikki Nemoura-lajit) kaikkia pohjaeläinseurannoista kertyneitä lajihavaintoja ei pidetty luotettavina
toukkiin liittyvien tunnistusepävarmuuksien vuoksi.
Harvinaisten lajien satunnaistekijöistä johtuva häviämisriski (D2-kriteeri) soveltuu uusista havainnoista
huolimatta jymykorrille, joka esiintyy meillä levinneisyytensä äärirajoilla. Lajia on havaittu Tenojoen lisäksi
myös Paatsjoen ja Tuulomajoen vesistöistä, yhdeltä havaintopaikalta kustakin. Laji on suurikokoinen ja helposti tunnistettava, ja erikoisuutena on mainittava, että
kaikki havainnot on tehty sähkökalastamalla. Kahden
erittäin uhanalaisen (EN) lajin arvioinnissa käytettiin
esiintymisalueen pienuutta ja lajin elinympäristön laadun todennettua heikentymistä uhanalaistumiskriteerinä (B2-kriteeri).
Uhanalaisuus
Punaisen listan neljästä lajista silmälläpidettäväksi (NT)
luokiteltu jymykorri on pohjoinen, harvinainen laji, jonka uhkatekijöinä voidaan pitää lähinnä pieneen populaatiokokoon liittyviä satunnaistekijöitä. Jymykorria ja
Punaiselta listalta poistettua, pohjoista rantusiipikorria,
on havaittu vain suppealta alueelta Ylä-Lapista. Näiden
lajien levinneisyys ulottuu pohjoiseen Norjan kautta
niin, että meillä aivan Norjan rajan tuntumassa sijaitsevat havaintopaikat ovat lajien levinneisyyden äärirajoilla. Rantusiipikorrista oli kuitenkin käytettävissä uusia
havaintotietoja, joiden mukaan laji onkin meillä ainakin Tenojoen vesistössä melko yleinen (de Mendoza ym.
2018), mutta toukkavaiheensa vasta keväällä läpikäyvänä
lajina jäänyt aikaisemmin havaitsematta syksyyn keskittyvissä pohjaeläinseurannoissa. Käytettävissä oli myös
havaintotietoja ja uhanalaisuusarviot Ruotsista (Artdatabanken 2018) ja Norjasta (Artsdatabanken 2018), joiden
mukaan rantusiipikorri on yleinen ja runsas pohjoiseen
asti mutta jymykorri sen sijaan harvinaistuu pohjoista
kohti. Uusien havaintojen perusteella myös lapinnuhrukorri voitiin arvioida elinvoimaiseksi (LC).
Kaksi eteläisempää Punaisen listan lajia on arvioitu erittäin uhanalaisiksi (EN) lähinnä elinympäristöön
kohdistuvien uhkatekijöiden perusteella. Vantaankorria on edelleen syytä pitää erittäin uhanalaisena (EN),
vaikka sen tunnettu levinneisyysalue on laajentunut
huomattavasti Pohjois-Karjalasta lounaiseen Suomeen
Kokemäenjoen ja Karjaanjoen vesistöjen latvoille. Lajin
elinympäristö, joet, on eteläisessä Suomessa yleisesti ottaen uhanalainen luontotyyppi (Lammi ym. 2018) ja havaintopaikkoja on edelleen vähän, ja lisäksi lähes kaikki
havaintopaikat ovat tilaltaan heikentyneissä vesistönosissa. Etelänkoipikorrista on kertynyt tasaisesti uusia
havaintoja eteläisestä Suomesta, mutta havaintopaikkojen määrä on edelleen vain 20 ja lajin elinympäristöt ovat
useimmiten pienialaisia, luonnontilaltaan muuttuneita
lähteikköjä, mikä on uhanalainen luontotyyppi (Lammi
ym. 2018). Molempien lajien elinympäristöjä uhkaavat
erilaiset rakennus- ja perkaustoimet (esim. kunnostusojitus, turpeenotto) ja niiden tuottamat kemialliset haittavaikutukset (kiintoaineskuormitus, rehevöityminen).
Koskikorennot • Plecoptera
360
.
Edellisellä kerralla arvioimatta jätetty (NE) Capnia vidua arvoitiin nyt puutteellisesti tunnetuksi (DD). Tietämys lajin esiintymisestä ja ekologiasta ei ole parantunut
edellisen arvioinnin jälkeen ja laji tunnetaan meillä edelleen vain Kuusamosta. Kaksi lajia poistettiin Punaiselta
listalta (taulukko 72).
Suojelu, seuranta ja tutkimus
Levinneisyydeltään pohjoisen Punaisen listan koskikorentolajin, jymykorrin esiintymät sijaitsevat erämaaalueilla ja esiintymät ovat siis melko hyvin suojeltuja
satunnaistekijöitä lukuun ottamatta. Ilmastonmuutoksen vaikutukset eivät välttämättä ole tälle, yleislevinneisyydeltään eteläiselle lajille haitallisia. Suurin osa etelänkoipikorrin ja kaikki vantaankorrin tunnetut esiintymät sen sijaan sijaitsevat suojelualueiden ulkopuolella.
Molemmat lajit ovat luonnonsuojeluasetuksen nojalla
erityisesti suojeltavia, mutta esiintymien rajauspäätöksiä ei ole tehty. Rajauspäätöksetkään eivät välttämättä
turvaisi etenkään vantaankorrin esiintymiä, sillä lajin
säilyminen on riippuvaista pitkälti vedenlaadusta, johon
voi vaikuttaa ratkaisevimmin esiintymien yläjuoksulla
tehtävät toimet. Etelänkoipikorrin esiintymien rajaus on
jossain määrin perustellumpaa, koska useimmat esiintymät sijaitsevat lähteiköissä, mutta muutama tämänkin
lajin tunnetuista esiintymistä sijaitsee alempana lähdevaikutteisen puron varrella. Suojelun kannalta oleellisinta on tunnettujen esiintymien suojelu vesirakentamiselta
ja valuma-alueella tehtävien toimenpiteiden haitallisilta
vaikutuksilta. Lajien esiintymistä osaa olisi seurattava
vuosittain kannanvaihtelujen selvittämiseksi. Seurantaan on liitettävä myös uusien esiintymien etsiminen.
Lisäksi tarvitaan harvinaisimpien lajien levinneisyyden
ja elintapojen tutkimusta, näitä ovat erityisesti Capnia
vidua sekä pohjoiset Nemoura -lajit.

Kiitokset tietojaan toimittaneille ja arviointityötä kommenteilla täydentäneille vesihyönteistyöryhmän jäsenille Pekka Majurille, Aki Rinteelle ja Jukka Salmelalle
sekä muille tutkijoille ja Kalevi Kuuselalle tietämyksensä
jakamisesta ja tuesta.

Lajisto ja tiedon taso
Suorasiipisten lahkoon kuuluvat heinäsirkat, sirkat ja hepokatit. Maailmasta suorasiipisiä tunnetaan noin 28 000
lajia (Cigliano ym. 2018) ja Euroopasta vähän yli 1 000
lajia (Hochkirch ym. 2016). Suorasiipiset ovat pääasiassa
lämpimien alueiden lajeja, Euroopassakin valtaosa lajeista elää Välimeren maissa. Suomessa tavattujen lajien
määrä, 33, on näihin lukuihin verrattuna kovin pieni.
Lähialueilla tavataan muutamia sellaisia lajeja, joiden
löytyminen Suomesta on mahdollista, mutta kovin paljon lajimäärän ei voi odottaa lähivuosina kasvavan. Ainoa vuoden 2000 jälkeen löytynyt Suomelle uusi laji on
vuonna 2014 Helsingistä löytynyt sirppihepokatti (Phaneroptera falcata). Suomeen satunnaisesti kulkeutuneita,
vain sisätiloissa tavattuja lajeja ei ole laskettu mukaan
lajimäärään, eivätkä ne olleet mukana uhanalaisuuden
arvioinnissa.
Suorasiipisiä on Suomessa tutkittu varsin vähän ja
ryhmän harrastajia on ollut vain muutamia. Niinpä tiedon kertyminen on ollut niukkaa ja monien yleistenkin
lajien levinneisyys ja kannan kehitys tunnetaan puutteellisesti. Varsinkin Pohjois-Suomessa suorasiipishavaintoja on tehty hyvin vähän. Vuonna 2003 perustettu
Hemiptera-työryhmä otti myös suorasiipiset samoin
Ilpo Mannerkoski
Suorasiipiset, pihtihäntäiset ja torakat •
Orthoptera, Earwigs and Cockroaches
Orthoptera, Dermaptera & Blattodea
kuin pihtihäntäiset ja torakat kohderyhmikseen. Suorasiipishavaintoja on työryhmän toimesta kerätty tietokantaan ja niistä on tehty levinneisyyskartat. Karttoja ei
niiden puutteellisuuden vuoksi ole vielä julkaistu.
Vuonna 2009 ilmestynyt kirja Suomen heinäsirkat ja
hepokatit (Karjalainen 2009) siihen liittyvine verkkosivustoineen (www.hepokatti.net) ei ole aiheuttanut samanlaista harrastuksen kasvua kuin esimerkiksi sudenkorento- ja ludeharrastuksessa tapahtui uusien kirjojen
ilmestymisen jälkeen. Havaintoja voi ilmoittaa Suomen
Lajitietokeskuksen Vihko-havaintotietojärjestelmään.
Lajitietokeskuksen kautta oli keväällä 2018 nähtävissä
yli 2 200 Vihkoon ja muihin Luomuksen järjestelmiin
tallennettua suorasiipishavaintoa.
Pihtihäntäiset ja torakat on aikaisemmin usein yhdistetty samaan lahkoon suorasiipisten kanssa. Nykyisin
niitä pidetään omina erillisinä lahkoina.
Maailmasta tunnetaan noin 2 000 pihtihäntäislajia
(Zhang 2011). Euroopassa niistä tavataan noin 80 lajia,
mutta Suomessa ainoastaan kolme lajia. Niistä pensaspihtihäntä (Apterygida media) tavattiin maassamme
ensimmäisen kerran vasta 2000-luvun alussa Ahvenanmaalla, jossa se on nykyisin yleinen. Muualla se on tavattu vain Kemiönsaarella ja Espoossa, mutta laji on todennäköisesti vähitellen leviämässä ainakin etelärannikolle.
Suorasiipiset, pihtihäntäiset ja torakat

Torakoiden lahkossa on kaikkiaan yli 7 300 lajia
(Zhang 2011), luvussa ovat mukana myös termiitit, jotka
nykyisin luetaan samaan lahkoon. Varsinaisia torakoita
tunnetaan noin 4 500 lajia. Euroopassa niitä esiintyy noin
150 lajia. Torakoiden joukossa on runsaasti ihmisen mukana hyvin laajoille alueille levinneitä lajeja. Suomessakin on ilmoitettu tavatuksi monia tällaisia kosmopoliittilajeja. Monessa tapauksessa on vaikea arvioida ovatko
ne vakiintuneita vai vain toistuvasti tänne kulkeutuvia.
Suomen lajiluettelossa on seitsemän lajia, joista kuitenkin vain kaksi esiintyy luonnonvaraisina. Satunnaisia
havaintoja tunnetaan muistakin lajeista.
Albrecht (1979) julkaisi suorasiipisten, pihtihäntäisten ja torakoiden levinneisyyden maakuntatasolla. Sen
jälkeen pihtihäntäisistä ja torakoista ei ole kerätty esiintymistietoja systemaattisesti. Hemiptera-työryhmä on
aloittanut havaintotietojen keräämiseen tietokantaan,
mutta tiedot kaipaavat vielä täydentämistä ennen levinneisyyskarttojen julkistamista. Lajitietokeskuksen
kautta on selattavissa torakoista yli 100 havaintoa, pihtihäntäishavaintoja on hyvin niukasti.
Arviointi
Kaikkien kolmen lahkon uhanalaisuusarviointi (taulukko 73) toteutettiin edellä mainittujen lähteiden ja aineistojen perusteella Hemiptera-työryhmässä. Alustavan arvioinnin ja dokumentoinnin arviointityökaluun teki Ilpo
Mannerkoski. Suorasiipisistä viisi lajia katsottiin satunnaisina vierailijoina tai sisätiloissa elävinä arviointiin
soveltumattomiksi (NA) (taulukko 74). Niihin kuuluu
myös edellisellä kerralla arvioitu mutta nyt vieraslajiksi
katsottu kotisirkka (Acheta domestica).
Kaikki kolme pihtihäntäislajia arvioitiin. Pensaspihtihännän löytymisestä Suomesta ei ole kulunut aivan
kymmentä vuotta, mutta laji on levinnyt ja yleistynyt
niin nopeasti, että se päätettiin jo arvioida. Torakoista arvioitiin kaksi luonnonvaraista lajia, viisi sisätiloissa elävää lajia katsottiin arviointiin soveltumattomiksi (NA).
Uhanalaisuutta pystyttiin parhaiten arvioimaan
B-kriteerillä sekä lajien että niille sopivien elinympäristöjen taantumisen perusteella. Yhdellä lajilla käytettiin
lisäksi pientä ja vähenevää populaatiota (C-kriteeri) sekä
pientä lisääntyvien yksilöiden määrää (kriteeri D1). Yksi
laji arvioitiin silmälläpidettäväksi harvojen esiintymien
perusteella (kriteeri D2).
Uhanalaisuus
Suorasiipisistä uhanalaisiksi arvioitiin neljä lajia ja silmälläpidettäviksi (NT) kaksi lajia (taulukko 74). Ruususiipisirkan (CR) tilanne ei ole parantunut. Vuoden 2000
jälkeen sitä on tavattu ainoalla tunnetulla esiintymispaikallaan perusteellisissa etsinnöissä vain yksittäisiä
yksilöitä. Kannan koon täytyy olla erittäin pieni, ehkä
vain muutamia kymmeniä yksilöitä. Erittäin uhanalaiseksi (EN) arvioiduista paahdehepokatista (Platycleis
albopunctata) ja sarviokasirkasta (Tetrix tenuicornis) ei ole
tullut tietoon havaintoja vuoden 2010 jälkeen. Palosirkka (Psophus stridulus) arvioitiin edelleen vaarantuneeksi
(VU). Tiedot lajista ovat tarkentuneet viime arvioinnin
(Mannerkoski ym. 2010a) jälkeen ja uusia paikkojakin on
löydetty (Intke & Piirainen 2014). Useimmat populaatiot
ovat kuitenkin pieniä ja niiden säilyminen edellyttää
elinympäristöjen säännöllistä hoitoa.
Suorasiipiset, pihtihäntäiset ja torakat
Pohjoisten heinäsirkkalajien arviointia vaikeuttaa
edelleen havainnoinnin vähäisyys. Silmälläpidettäviksi (NT) arvioiduista lapinsirkasta (Melanoplus frigidus)
ja keroheinäsirkasta (Aeropedellus variegatus) tunnetaan
kummastakin vain muutama havaintopaikka, vaikka
niille sopivaa elinympäristöä on tarjolla runsaasti. Vähien tietojen pohjalta taantumista on kuitenkin vaikea
arvioida. Lapinokasirkka (Tetrix fuliginosa) on havaintojen perusteella jo kauan sitten taantunut voimakkaasti.
Se on havaittu 1950-luvun jälkeen ainoastaan vuosina
2008 ja 2011. Havaintojen niukkuuden ja tunnistusvaikeuksien aiheuttaman epävarmuuden takia laji luokiteltiin
edelleen puutteellisesti tunnetuksi (DD).
Punaiselta listalta poistettiin yksi suorasiipislaji (taulukko 75). Aikaisemmin erittäin uhanalaiseksi luokiteltu
sinisiipisirkka (Shingonotus caerulans) arvioitiin nyt elinvoimaiseksi (LC). Vanhoilla esiintymispaikoilla Hankoniemellä sen tilanne on ilmeisesti ennallaan, vaikka viime vuosina niitä ei ole erityisesti seurattu. Muuten lajin
tilanne on olennaisesti muuttunut. Se tavattiin vuonna
2011 Haminan Koivuluodossa ja 2012 Virolahdella. Vuodesta 2013 alkaen havaintoja alkoi kertyä Kaakkois-Suomen sisämaasta, jossa se on havaittu yli 30 paikalla kahdeksassa kunnassa. Useimmat havaintopaikoista ovat
soranottoalueita. Lisäksi se on havaittu ainakin kolmessa
paikassa Varsinais-Suomessa. Sinisiipisirkan arvellaan
vaeltaneen uusille alueilleen maamme ulkopuolelta vuosina 2010 ja 2011, jolloin myös idänkulkusirkkoja tuli Suomeen (Karjalainen 2011). Uusien esiintymien pysyvyyttä
on vaikea arvioida vielä, mutta monilta paikoilta on havaintoja useilta vuosilta. Sinisiipisirkan leviämisestä on
julkaistu yhteenveto (Jantunen ym. 2016).
Suorasiipisten uhanalaisuuden syynä on paahteisten
avoimien ympäristöjen väheneminen muun muassa
metsäpalojen torjumisen ja laidunnuksen vähenemisen
seurauksena. Useimmat palosirkan nykyiset esiintymispaikat ovat rautateiden tai maanteiden varsilla, jossa niitä uhkaavat radan- tai tienrakennustoimet ja toisaalta
elinympäristöjen umpeenkasvu. Pohjoisten lajien uhkatekijöitä ei tunneta.
Suorasiipisistä on tehty myös koko Euroopan laajuinen uhanalaisuusarviointi (Hochkirch ym. 2016), jossa
useimmat Suomen lajit on arvioitu elinvoimaisiksi (LC).
Siinä keroheinäsirkka on arvioitu erittäin uhanalaiseksi
(EN) ja ruususiipisirkka vaarantuneeksi (VU), lapinokasirkka puutteellisesti tunnetuksi (DD).
Kaikki kolme pihtihäntäislajia arvioitiin Suomessa
elinvoimaisiksi (LC). Pikkupihtihäntä (Labia minor) on
ilmeisesti taantunut viime vuosikymmeninä perinteisen
maatalouden ja karjanhoidon vähenemisen myötä, mutta taantumisen voimakkuudesta ei ole riittävästi tietoa.
Molemmat Suomessa luonnonvaraisina elävät torakkalajit ovat yleisiä ja ne luokiteltiin elinvoimaisiksi (LC).

Palosirkan suojelusuunnitelma valmistui vuonna 2014
(Intke & Piirainen). Siihen on koottu kaikki saatavilla
ollut tieto sekä palosirkan elintavoista ja esiintymisestä
Suomessa että siihen mennessä toteutetuista suojelutoimista. Kaikille kohteille esitetään myös tarkemmat hoitosuositukset. Palosirkkaesiintymiä on suojeltu rajaamalla
niitä erityisesti suojeltavan lajin esiintymispaikkoina.
Esiintymispaikoilla on myös toteutettu hoitotoimia. Metsähallitus seuraa ruususiipisirkan ja palosirkan esiintymän tilaa Säkylässä ja hoitaa elinympäristöä tarpeen
mukaan. Muille lajeille ei ole tietojen puutteellisuuden
ja havainnoitsijoiden niukkuuden takia voitu järjestää
seurantaa.
Kiitokset
Arvioinnissa käytettyjen tietojen keräämiseen ja tehtyihin maastoselvityksiin on osallistunut monia hyönteisharrastajia ja ympäristöhallinnon edustajia. Sami Karjalainen on jatkanut tietojen päivitystä verkkosivuillaan
ja kommentoi myös arviointia. Kaikille tästä suuret kiitokset.
Nivelkärsäiset luokitellaan nykyään neljään alalahkoon,
joista kolme tavataan Suomessa: luteet (Heteroptera),
kaskaat (Auchenorrhyncha) ja kasvitäit (Sternorrhyncha) (Suomen Lajitietokeskus 2018). Kasvitäihin luetaan
infralahkoina kempit (Psyllomorpha), kirvat (Aphidomorpha), kilpikirvat (Coccomorpha) ja jauhiaiset (Aleyrodomorpha).
Ravinnokseen nivelkärsäiset tavallisesti imevät kasvien nesteitä, joko kasvavista osista tai siemenistä, tai
harvemmin koko kasvisolun sisällön. Kannuskaskaista
ja luteista osa on sienensyöjiä, ja luteiden joukosta löytyy
lisäksi petoja ja raadonsyöjiä. Useimmat kasvinesteitä
imevät lajit ovat, ainakin toukka-asteella, huomattavan
erikoistuneita, mikä tekee ne herkiksi erilaisille uhkatekijöille. Sen lisäksi monet kasvilajiin tai -ryhmään erikoistuneista lajeista edellyttävät selvitäkseen erityisiä
abioottisia olosuhteita, kuten maaperää tai mikroilmastoa (esim. Nickel 2003). Runsaasti esiintyvinä nivelkärsäiset voivat aiheuttaa vahinkoa erityisesti koriste- ja
viljelykasveille, ja voivat myös levittää haitallisia viruksia. Varsin moni Suomessa tavattu laji onkin kulkeutunut tänne ihmisen tuomien kasvien mukana tai myöhemmin asettunut Suomessa viljeltyihin koristepuihin,
-pensaisiin ja -kasveihin. Maastamme on myös tavattu
Anders Albrecht, Ilpo Mannerkoski, Petri Metsälä & Petri Parkko
Nivelkärsäiset • Hemipterans
Hemiptera
yli 30 lajia, jotka esiintyvät vain sisätiloissa, erityisesti
kasvihuoneissa, eivätkä pysty muodostamaan kantoja
luonnossa. Suurin osa niistä on kilpikirvoja, jotka on
tuotu koristekasvien mukana maahamme.
Euroopasta tunnetaan noin 8 000 nivelkärsäislajia.
Suomen lajimäärä on 1 611. Luteita tunnetaan tällä hetkellä maailmanlaajuisesti noin 60 000 lajia ja Euroopan
tunnettu lajimäärä on noin 3 000 lajia. Suomessa luteita
on tavattu tähän mennessä 543 lajia.
Yhtäläissiipisten maailman lajimäärästä ei ole saatavilla ajan tasalla olevaa tietoa. Euroopasta niitä tunnetaan noin 5 000 lajia, ja Suomessa esiintyviä yhtäläissiipisiä eli kaskaita ja kasvitäitä on yhteensä 1 068 lajia.
Kaskaita tunnetaan Euroopasta noin 2 000 lajia, joista
418 on tavattu Suomesta. Kemppejä on Euroopassa yli
380 lajia ja Suomessa 94, kirvoja runsaat 1 600 Euroopassa
ja 493 Suomessa. Kilpikirvoja tavataan Euroopassa yli
850 lajia joista 50 on havaittu Suomesta. Eurooppalaisista
60 jauhiaislajista Suomesta on löydetty vain 13. Luvut
ovat Fauna Europaea -tietokannasta ja Hemiptera-työryhmän omista verkkoatlaksista.
2000-luvun tutkimusten ja harrastuksen ansiosta Suomen nivelkärsäiset tunnetaan melko hyvin. Kirvoissa
ja etenkin kilpikirvoissa on vielä useita löytämättömiä
lajeja.
Nivelkärsäiset Puutteellisesti tunnettujen ja uhanalaisten metsälajien tutkimusohjelmassa (Putte) käynnistynyttä Suomen
luteet -opaskirjaa (Rintala & Rinne 2010) varten lajien levinneisyystietoja täydennettiin etenkin huonosti tunnetuilla alueilla. Opaskirja lisäsi jo ennen ilmestymistään
ja varsinkin sen jälkeen huomattavasti myös harrastajien
aktiivisuutta. Ludehavaintojen vuosikertymä havaintotietokantaan on ollut erinomainen koko tarkastelujakson ajan. Monen uhanalaisen lajin elintapoihin on saatu
täydentävää tietoa ja muutamien lajien esiintymiä on
löydetty parantuneen tietämyksen ansiosta vuosikymmenten jälkeen. Suomelle uusia ludelajeja on löydetty
arviointijakson aikana 38 (lisäys 8 %).
Myös yhtäläissiipisistä tiedon määrä on lisääntynyt
sitten edellisen arvioinnin (Albrecht ym. 2010), joskin
havaintoaktiviteetti on ollut selvästi alhaisempaa. Uusia kaskaslajeja on löydetty 15 (lisäys 4 %), kirvalajeja
18 (4 %), kemppilajeja 5 (5 %), kilpikirvalajeja 1 (2 %) ja
jauhiaislajeja 1 (8 %).
Arviointi
Käytännön arviointityötä helpottivat olennaisesti työryhmän tietokannat ja www-pohjaiset lajikohtaiset levinneisyyskartat (Albrecht 2018, Mattila ym. 2017, Rinne
& Albrecht 2017, Söderman ym. 2017), joiden avulla arvioitiin lajien levinneisyysalueiden koko ja esiintymien
määrä. Hemiptera-työryhmän aktiivisuuden ansiosta
kertynyt tieto lajistosta heijastui suoraan uhanalaisuusarvioinnin kattavuuteen. Vuoden 2010 arviointiin
(Albrecht ym. 2010) verrattuna tiedon kartunnan taso
on pysynyt riittävänä vain luteista ja kaskaista. Työryhmän henkilöresurssit eivät ole riittäneet täysipainoiseen
inventointiin. Muiden kuin luteiden ja kaskaiden arvioinnissa on noudatettu varsin konservatiivista linjaa.
Itiökasveilla ja havupuilla esiintyvien kirvojen arviointi
on kuitenkin pystytty toteuttamaan aiempaa paremmin
tuoreiden opashankkeiden ansiosta.
Uhanalaisuus
Arvioiduista lajeista Punaisen listan lajeja on 23,9 % (taulukko 76). Vuonna 2010 vastaava luku oli 24,2 % (Albrecht
ym. 2010) Uhanalaisten ludelajien (luokat CR–VU) kokonaismäärä (43 lajia) on huomattavasti suurempi kuin
vuonna 2010 (22 lajia; Albrecht ym. 2010). Silmälläpidettävien (NT) luokkaan kuuluviksi arvioitiin huomattavasti vähemmän ludelajeja (12 lajia) kuin vuoden 2010 (33
lajia; Albrecht ym. 2010) arvioinnissa. Yhtäläissiipisissä
uhanalaisten lajien määrä (90 lajia) on pienentynyt ja
silmälläpidettävien määrä (93 lajia) on kasvanut vuoden 2010 (125 ja 84) arviointiin verrattuna. Heikentynyt yhtäläissiipisten inventointi näkyy puutteellisesti
tunnettujen (DD) luokassa, jonka lajimäärä on nyt 78
(taulukko 77). Vuonna 2010 puutteellisesti tunnettuja
lajeja oli 29 (Albrecht ym. 2010). Muuttuneen kriteerien
tulkinnan takia luokkia NA ja NE ei voi verrata vuoden
2010 arviointiin.
Vuoden 2010 Punaiselta listalta on poistettu 50 lajia
(taulukko 78).
Uhanalaisuuden syissä ei ole tapahtunut merkittäviä
muutoksia viime arvioinnin jälkeen. Uhanalaisten nivelkärsäisten kannalta selvästi tärkeimpiä elinympäristöjä
ovat kuivat niityt ja kedot sekä näitä muistuttavat pientareet, ratapenkereet ja ruderaattialueet. Uhanalaisista ja
silmälläpidettävistä lajeista yli kolmannes esiintyy mai-
Nivelkärsäiset 
nitun kaltaisissa kuivissa ja paahteisissa elinympäristöissä. Ketojen, kuivien niittyjen ja erityyppisten paahdeympäristöjen maantieteellinen painopiste on vahvasti
Salpausselän eteläpuolisilla alueilla. Maan keskiosissa
tilanne on huomattavasti heikompi.
Avointen ketojen ja niittyjen lisäksi keskeisiä elinympäristöjä ovat erilaiset rannat. Varsinkin laidunnetut merenrantaniityt, suolamaalaikut, dyynirannat ja rantaluhdat ovat monen uhanalaisen lajin kannalta merkittäviä.
Uhanalaisista ja silmälläpidettävistä lajeista noin viidennes esiintyy erityyppisissä rantaelinympäristöissä.
Sekä kuivien niittyjen ja ketojen että rantaelinympäristöjen keskeisimpiä uhkia ovat niiden sulkeutuminen
ja rehevöityminen. Ketojen ja niittyjen avoimuuteen on
vaikuttanut laidunnuksen merkittävä väheneminen ja
vallitsevan kasvillisuuden rehevöityminen. Nykyisin
parhaita elinympäristöjä ovat usein niin sanotut korvaavat elinympäristöt, kuten lentokentät ja ketomaiset
piennarluiskat. Merenrantaympäristöissä uhkina ovat
riittämätön laidunnus ja Itämeren rehevöityminen.
Paloalueiden ludelajit näyttäisivät hyötyneen lisääntyneistä metsien ennallistamispoltoista ja luonnonhoidollisista kulotuksista, mutta lajien kannankehitys riippuu siitä, miten paljon näitä toimia toteutetaan jatkossa.
Varsinkin palolatikka (Aradus angularis), tuhkalatikka
(Aradus laeviusculus) ja kulolatikka (Aradus signaticornis)
löytävät uudet metsäpaloalueet tehokkaasti. Etenkin itärajan tuntumassa olevat palojatkumoalueet voivat toimia
askelkivinä lajien Suomessa esiintyville populaatioille.
Toisaalta jo aiemmissa arvioinneissa hävinneiksi (RE)
luokitelluista kirjosarvilatikasta (Aradus annulicornis) ja
sysilatikasta (Aradus aterrimus) ei ole tehty havaintoja yli
sataan vuoteen.
Suojelu, seuranta ja tutkimus
Uhanalaisten nivelkärsäisten jakautuminen eri elinympäristöihin noudatti vuonna 2008 julkaistun luontotyyppien uhanalaisuuden arvioinnin tuloksia (Raunio ym.
2008). Arvioinnin mukaan erityyppiset perinnebiotoopit kuuluvat kaikkein uhanalaisimpien luontotyyppien
joukkoon. Myös uhanalaisten lajien suojelun kannalta
korostuvat etenkin avointen perinneympäristöjen, kuivien niittyjen ja ketojen ylläpito ja hoito. Kulttuurivaikutteisten elinympäristöjen suojelussa tehokkain keino
ei välttämättä ole pelkkä alueiden rauhoitus. Lajiston
kannalta olennaista on usein alueen oikeanlainen käyttö,
joka ei välttämättä ole ristiriidassa alueen muun käytön
kanssa. Hoidettujen perinneympäristöjen lisäksi vahva
potentiaali elinympäristöjen suojelussa on rakennetuissa elinympäristöissä. Esimerkiksi teiden ja pientareiden
oikeanlaisella suunnittelulla ja rakentamisella voidaan
luoda uusia korvaavia elinympäristöjä kohtuullisin kustannuksin. Suuri osa uhanalaisten lajien esiintymistä
sijaitsee suojelualueiden ulkopuolella ja tulevaisuuden
haaste suojelutyössä liittyykin tällaisten alueiden tunnistamiseen ja maankäytön ohjaamiseen.
Nivelkärsäiset
Tiedoista, avusta ja hyödyllistä keskusteluista sekä mukavista inventointiretkistä haluamme kiittää Hemipteratyöryhmän muita jäseniä Petri Ahlroth, Seppo Karjalainen, Jukka Kettunen, Jani Kirjavainen, Keijo Mattila,
Pekka Raukko, Veikko Rinne, Teemu Rintala ja Guy
Söderman sekä tukijäseniä Arto Muinonen ja Olli Pihlajamaa. Suuret kiitokset myös Jouni Issakaiselle, jonka
kirvainventoinnit Turun seudulla menneelläkin kaudella ovat olleet korvaamattomaksi avuksi.
Ripsiäisten (Thysanoptera) lahko jaetaan kahteen alalahkoon: pistinripsiäisiin (Terebrantia), joiden naarailla
on sahalaitainen munanasetin ja torviripsiäisiin (Tubulifera), joilta munanasetin puuttuu ja joiden takaruumiin
kärki on torvimainen. Pistinripsiäiset jaetaan kahdeksaan heimoon, joista Suomessa on tavattu kaksi: Aeolothripidae ja Thripidae. Torviripsiäisten ainoa heimo
on Phlaeothripidae.
Maapallon kuvattujen ripsiäislajien määrä on 6 164,
ja ne kuuluvat 782 sukuun (ThripsWiki 2018). Pohjoismaista (Suomi, Ruotsi, Norja, Tanska, Islanti) on tavattu
noin 200 lajia, joista 145 esiintyy Suomessa (Kobro 2011,
Gertsson 2015).
Jukka Kettunen
Ripsiäiset • Thrips
Thysanoptera
Suuri osa lajeista käyttää ravinnokseen kasvinesteitä
tai siitepölyä, loput ovat sienirihmaston tai -itiöiden syöjiä ja petoja. Monien pistinripsiäisaikuisten ruokailukasvit ovat usein muita kuin toukkien ravintokasvit, mikä
johtaa usein harhaan lajien ravintokasveja etsittäessä.
Lahkon erityispiirteitä ovat pieni koko, liikkuvaa koteloastetta edeltävä esikoteloaste, sukupuolidimorfismi,
partenogeneesi sekä lyhytsiipiset ja siivettömät muodot
tai sukupolvet. Monet eteläisemmät ja meilläkin kasvihuoneissa tai asunnoissa elävät lajit ovat viljely- ja koristekasvien tuholaisia ja kasvien virustautien levittäjiä.

Uhanalaisuustarkastelussa oli mukana 145 lajia. Arviointiin soveltumattomaksi (NA) katsottiin 14 lajia ja arvioinnin ulkopuolelle (NE) jäi kaksi taksonomiselta statukseltaan epäselvää lajia, joten arvioitujen lajien määrä
on 131. Arviointiin soveltumattomista (NA) lajeista 11 on
joko satunnaisia vierailijoita tai kasvihuoneissa ja muilla viljelyksillä tavattua vieraslajia. Lisäksi kolme lajia
on vasta äskettäin levinnyt maahamme. Arvioinnissa
käytetty ripsiäislajien tieteellinen nimistö noudattelee
ThripsWikin (2018) ja Fauna Europaean (Vierbergen 2018)
nimistöä. Lukuun ottamatta muutamaa viljelykasveilla
esiintyvää lajia, ripsiäisillä ei ole toistaiseksi vakiintunutta suomenkielistä nimistöä.
Edellisessä arvioinnissa (Kettunen 2010) riittämättömien tietojen vuoksi arvioimatta jääneet (NE) kymmenen lajia siirtyivät nyt ohjeiden muuttumisen vuoksi
pääosin puutteellisesti tunnettuihin (DD), joiden määrä
kasvoi 25:een (taulukot 79 ja 80).
Ripsiäisten arvioinnin asiantuntijana oli Jukka Kettunen. Arviointia kommentoivat muut Hemiptera-työryhmän jäsenet.
Uhanalaisuus
Uhanalaiseksi arvioitiin yksi laji, silmälläpidettäväksi
(NT) kymmenen lajia ja hävinneeksi (RE) yksi laji. Vuonna 2010 arvioinnissa hävinneeksi luokiteltu Rhipidothrips
niveipennis löytyi uudelleen kahdesta eri kohteesta ja arvioitiin nyt silmälläpidettäväksi. Edelleen suhteellisen
vähäiset havaintomäärät lisäsivät arvioinnin epävarmuustekijöitä. Täten arvioinnissa käyttökelpoisimpia
olivat kriteerit B ja D.
Ainoa uhanalaiseksi arvioitu ripsiäinen on järeillä,
pystyyn kuolleilla männyillä kaarnan alla elävä mäntylahotorviainen (Eurytrihcothrips affinis), joka luokiteltiin
vaarantuneeksi (VU). Lajin uhanalaisuuden syynä on
luonnontilaisten metsien ja järeiden lahomäntyjen niukkuus eteläisessä Suomessa. Laji on tavattu Suomen lisäksi kerran Norjasta ja muutaman kerran Keski-Euroopan
vuoristoalueilta (Schliephake & Klimt 1979, Kobro 2011).
Suomesta laji on tavattu kolme kertaa: 1890-luvulla Pohjanmaalta (Reuter 1899), vuonna 2005 kuusi yksilöä Salamanperän luonnonpuistosta sekä muutama vuosi sitten
yksi yksilö Malaise-pyydyksestä Etelä-Suomesta.
Kymmenestä silmälläpidettäväksi (NT) arvioidusta
lajista monet ovat paahdealueiden lajeja, mutta joukossa on myös yksi lahopuulla elävä laji (Phlaeothrips bispinosus), jota on sopivilta paikoilta etsimisestä huolimatta
tavattu vain parista paikasta Pohjois-Karjalasta. Merkittävimpiä taantumisen syitä ovat avoimien alueiden sulkeutuminen sekä rakentamisesta ja metsänkäsittelystä
aiheutuneet elinympäristömuutokset.
Suojelu, seuranta ja tutkimus
Ainoan uhanalaiseksi arvioidun lajin tunnettu esiintymä sijaitsee suojelualueella. Silmälläpidettävien lajien
suojelua voidaan parhaiten edistää pitämällä paahteiset
ympäristöt, kedot ja niityt avoimina sekä ennallistamalla perinnebiotooppeja ja toisaalta lisäämällä lahopuun
määrää talousmetsissä.
Jatkossa etenkin lahopuulajien ja puutteellisesti tunnettujen (DD) lajien etsintään panostetaan. Uhanalaisten ja silmälläpidettävien lajien tunnettuja esiintymiä
pyritään jatkossa seuraamaan sopivin väliajoin. Myös
lajiston suomenkielinen nimistö on valmisteilla.
Kiitokset
Ripsiäisnäytteitä ovat toimittaneet Hemiptera-työryhmän jäsenten lisäksi etenkin Petri Martikainen, VeliMatti Mukkala, Jukka Salmela, Ilpo Rutanen ja Marko
Kelo sekä monet muut hyönteistutkijat ja -harrastajat.
Euroopasta jäytiäisiä tunnetaan noin 230 lajia, joista Suomessa on tavattu 70 lajia. Suomen jäytiäislajistoa on selvitetty 1800- ja 1900-lukujen vaihteen tienoilla (mm. Reuter
1893) sekä 1960- ja 1970-luvuilla (mm. Meinander 1974).
Viimeisen 20 vuoden aikana on tutkittu vanhojen metsien jäytiäisiä (mm. Kanervo & Varkonyi 2007, Salmela ym.
2015) ja päivitetty Hemiptera-työryhmän ylläpitämää
tietokantaa, jossa on yli 11 000 havaintoa. Hemipteratyöryhmä on viime aikoina kerännyt jäytiäisiä Suomen
eri osista. Jukka Salmelan Malaise-pyydyksillä keräämistä aineistoista vuodelta 2011 (Etelä-Suomi) ja vuosilta
2013–2015 (Pohjois-Suomi) on myös saatu runsaasti jäytiäisiä. Jäytiäisten tutkimus on vähentynyt jonkin verran
vuoden 2009 jälkeen, mikä vaikeutti uhanalaisuusarvioinnin tekemistä.
Arviointi
Jäytiäisten uhanalaisuus arvioitiin ensimmäisen kerran
vuonna 2010 (Kanervo & Söderman 2010). Suomen jäytiäislajeista arvioitiin 54 lajia (taulukko 81). Arvioinnin
perustana on käytetty levinneisyyskarttoja, joissa näkyvät myös ajanjaksot, joina lajia on löydetty. Tietokannan
havainnoista noin neljäsosa on tehty viimeisen kymmenen vuoden aikana. Jäytiäisten arvioinnissa on käytetty
Juhani Kanervo
Jäytiäiset • Psocids
Psocoptera
vain kriteeriä B eli arviointi on tehty levinneisyys- tai
esiintymiselinympäristöjen taantumisen perusteella.
Useimpien jäytiäislajien elinympäristöt ovat Suomessa
tavallisia – jäytiäiset elävät muun muassa monenlaisissa
metsissä puiden rungoilla ja oksilla. Tällä perusteella ne
on arvioitu elinvoimaisiksi (LC) (taulukko 82). Suomen
70 lajista arviointiin soveltumattomia (NA) oli 16, joista
useimmat ovat sisätiloissa tavattavia lajeja. Yksi laji poistettiin Punaiselta listalta (taulukko 83).
Uhanalaisuus
Kaksi jäytiäislajia arvioitiin luokkaan silmälläpidettävät
(NT) (taulukko 82). Silmälläpidettävä (NT) keltapantajäytiäinen (Kimunpsocus flavonimbatus) on edellisen uhanalaisuusarvioinnin jälkeen siirretty suvusta Psocidus
sukuun Kimunpsocus ja lajin koiraan genitaalit on kuvattu (Várkonyi & Lienhard, 2011). Laji suosinee vanhoja
metsiä. Lajin uusin löytö on Rovaniemeltä vuodelta 2013
(Salmela ym. 2015). Kaikki muut Suomen löydöt on tehty
Kainuun ja Pohjois-Karjalan vanhoista metsistä. Jonkin
verran lajille sopivia metsiä on suojeltuna, mutta vanhojen metsien pirstoutuminen vaarantaa lajin esiintymisen.
Toinen silmälläpidettävä (NT) laji Amphigerontia intermedia on löydetty ainakin soilta ja paahdeympäristöistä. Se
on laajalle levinnyt, mutta harvinainen. Laji kärsii soiden
kuivatuksesta ja paahdeympäristöjen umpeenkasvusta.
Jäytiäiset 
Kansainvälisestikin harvinainen laji Peripsocus consobrinus luokiteltiin puutteellisesti tunnetuksi (DD). Laji
on tavattu Suomesta vain kerran, Virolahdelta vuonna
2007.
Ilmaston lämpeneminen saattaa uhata joitakin jäytiäislajeja. Trichadenotecnum germanicum on löydetty viimeisen kymmenen vuoden aikana Etelä-Suomesta vain
kerran (Salo, Pertteli 27.6.2013). Laji tunnetaan kuitenkin
Etelä-Suomesta kuudestatoista 10 x 10 km ruudusta ja se
oli muun muassa Turun seudulla melko runsas 1990-luvulla (Kanervo & Rinne, 1996). Pohjois-Suomesta lajista
on tehty uusia löytöjä vuosina 2013–2014 (Salmela ym.
2015). Lajin kannan arvioidaan olevan elinvoimainen
(LC), mutta lajin vähenemistä Etelä-Suomessa kannattaa seurata.
Suojelu, seuranta ja tutkimus
Jäytiäisten suojelu onnistunee osana elinympäristöjen
suojelua. Jäytiäisiä tuntevia henkilöitä on niin vähän,
että seurantaa ei käytännössä ole mahdollista järjestää.
Sodankylän Viiankiaavan Natura-alueelta on löytynyt
Amphigerontia intermedia edellisen arvioinnin jälkeen.
Alueelta on löydetty kupari- ja nikkeliesiintymä ja kaivoksen perustamismahdollisuuksia tutkitaan. Keltapantajäytiäistä on löydetty vanhoja metsiä kasvavilta
suojelualueilta.
Kiitokset
Jukka Salmela on kerännyt runsaasti jäytiäisiä Malaisepyydyksillä Pohjois- ja myös Etelä-Suomesta. Jari Ilmonen, Keijo Mattila sekä Jani ja Hanna Kirjavainen ovat
keränneet isoja jäytiäisaineistoja Etelä- ja Keski-Suomesta. Veikko Rinne on auttanut jäytiäisten määritystyössä.
Kaikille heille suuret kiitokset!

Yli kolmannes maailman tunnetuista eläinlajeista on
kovakuoriaisia. Lajeja on kuvattu noin 360 000 (Foottit
& Adler 2009), mutta todellisen lajimäärän on arvioitu
olevan huomattavasti suurempi, jopa miljoonia. Vuoden 2017 loppuun mennessä Suomesta tunnettiin 3 813
lajia. Lukumäärä sisältää myös vastaavasta vuoden 2010
luvusta (Hyvärinen ym. 2010) pois jätettyjä pelkästään
kulkeutuneina tavattuja lajeja, joita on alle 2 % kokonaismäärästä. Vaikka lajimäärä on korkea, esiintyy Suomessa
silti vain noin 1 % kaikista maailman tunnetuista kovakuoriaislajeista. Suomen lajimäärä muuttuu jatkuvasti, sillä uusia lajeja löydetään keskimäärin kymmenen
vuodessa, toisaalta lajeja joudutaan joskus lajiluettelosta
poistamaankin määritysten osoittautuessa virheellisiksi. Kohtuullisen lajimäärän ja pohjoismaisen kovakuoriaistutkimuksen ja harrastuksen pitkien perinteiden
ansiosta lajisto ja lajien elintavat tunnetaan maailman
mittakaavassa poikkeuksellisen hyvin.
Kovakuoriaisia elää lähes kaikkialla, mutta eri elinympäristöjen lajisto poikkeaa toisistaan suuresti. Lajit
ovat usein elintavoiltaan pitkälle erikoistuneita, eläen
esimerkiksi vain yhden kasvilajin varassa. Kovakuoriaisiin kuuluu petoja, kasvinsyöjiä, sienensyöjiä, jopa loisia,
Sampsa Malmberg, Ilpo Mannerkoski, Petri Martikainen, Tom Clayhills, Eero Helve,
Esko Hyvärinen, Seppo Karjalainen, Jaakko Mattila, Jyrki Muona & Pertti Rassi
Kovakuoriaiset • Beetles
Coleoptera
ja niitä elää muun muassa vedessä, maaperässä, karikkeessa, ruohovartisilla kasveilla ja lahopuilla. Kovakuoriaisten merkitys ravintoverkoissa ja ekosysteemien toiminnassa on suuri.
Edellisen lajien uhanalaisuuden arvioinnin (Hyvärinen ym. 2010) jälkeen tiedon kartuttaminen Suomen
kovakuoriaislajistosta on jatkunut aktiivisena. Uutta
havaintotietoa on kertynyt runsaasti sekä tutkimusten
ohessa että aktiivisten harrastajien kartuttamana. Suuri
osa uusista tutkimusaineistoista ja useiden merkittävien yksityisten kokoelmien havaintotiedot on tallennettu
kovakuoriaistyöryhmän ylläpitämään havaintotietokantaan, joka sisältää jo noin 900 000 havaintoriviä. Tietokannan ja museokokoelmista koottujen tietojen pohjalta
julkaistiin Suomen kovakuoriaisten maakuntaluettelo
(Rassi ym. 2015), joka sisältää sekä lajien esiintymistiedot
Suomen luonnontieteellisissä maakunnissa että lajien
frekvenssipisteet. Vuonna 2010 julkaistiin kovakuoriaisten levinneisyyskartat (Kovakuoriaistyöryhmä 2010).
Nimistö ja systematiikka noudattavat muutamia tuoreita lisäyksiä lukuun ottamatta kovakuoriaisten maakuntaluettelossa (Rassi ym. 2015) käytettyä nimistöä.
Tämä nimistö pohjautuu 2000-luvulla ilmestyneeseen
kahdeksanosaiseen palearktisten kovakuoriaisten luetteloon, jonka on Suomen oloihin soveltanut Silfverberg
(2010; 2013; 2014a; 2014b).
Kovakuoriaiset •
Suomen 3 813 kovakuoriaislajista 3 519 lajin uhanalaisuus voitiin arvioida (taulukko 84). Arvioimatta (NE)
jätettiin lajit (14 lajia, alle 0,4 %), joiden lajistatus tai Suomesta tunnettujen yksilöiden määritys on toistaiseksi
epäselvä. Vakiintumattomat, satunnaiset, ainoastaan
sisätiloissa esiintyvät tai vasta viimeisen kymmenen
vuoden aikana maahan levittäytyneet lajit sekä vieraslajit katsottiin arviointiin soveltumattomiksi (NA, 7,3 %).
Sisätiloissa elävistä lajeista poikkeuksen muodostivat
tiettävästi jo ennen vuotta 1800 Suomessa eläneet lajit. Ne
olivat mukana sekä tässä että vuoden 2010 arvioinnissa
(Hyvärinen ym. 2010). Yksinomaan vierasperäisistä kasvilajeista riippuvaiset lajit luokiteltiin vieraslajeiksi ja siten arviointiin soveltumattomiksi (NA) ensi kertaa tässä
arvioinnissa. Arvioitaessa lajien häviämistä Suomesta ei
käytetty tiettyä aikarajaa viimeisestä havainnosta, vaan
tarkasteltiin kunkin lajin elintapoja ja havaittavuutta
suhteessa siihen, minkä verran sitä oli etsitty vanhoilta
tunnetuilta esiintymispaikoilta ja muista lajille sopivista
elinympäristöistä.
Arviointityön ensimmäisessä vaiheessa lajistosta
eroteltiin selvästi elinvoimaiset lajit. Jatkotarkasteluun
valikoituneet lajit ja niiden uhanalaisuusarvioinnit käsiteltiin ennakkoon valmisteltujen esitysten pohjalta kovakuoriaistyöryhmän kokouksissa. Kriteereistä uhanalaisuuden arviointiin soveltuivat pääasiassa B-kriteeri, jota
käytettiin pääosalla (83 %) uhanalaisiksi (CR, EN, VU)
arvioiduista lajeista. 16 % lajeista arvioitiin uhanalaisiksi
pelkästään D2-kriteerin perusteella. A-kriteeriä käytettiin ainoastaan törmäpääskyn pesissä elävällä Haploglossa nidicola -lyhytsiipisellä, joka arvioitiin uhanalaiseksi
isäntälajinsa populaation pienenemisen perusteella.
Kovakuoriaisten sukupolviaika on Suomessa yleensä
yksi vuosi, joten arviointikriteereissä sovellettava tarkastelujakso on vain 10 vuotta. Tästä syystä A-kriteerin
käyttö on käytännössä mahdotonta, koska harvasta
lajista tai sen elinympäristön muutoksista on riittävän
tarkkoja tietoja 10 vuoden ajanjaksolta. Lisäksi monille kovakuoriaisille, kuten muillekin hyönteisille, ovat
tyypillisiä suuret kannanvaihtelut. Kymmenen vuoden
tarkastelujaksolla normaalia kannanvaihtelua ei voida
aina luotettavasti erottaa mahdollisesta taantumisesta.
C-kriteeriä ei voitu kovakuoriaisten arvioinnissa soveltaa osin samasta syystä kuin A-kriteeriä. Lajien populaatiokokoja ei myöskään tunneta riittävän hyvin, ja
useimmiten hyönteisten populaatiokokojen voidaan joka
tapauksessa olettaa olevan C- ja D1-kriteerien raja-arvoja
suuremmat. E-kriteerin soveltamiseen ei ollut tarvittavia
tietoja yhdestäkään lajista.
Kahden metsäpaloista riippuvaisen maakiitäjäislajin uhanalaisuusluokkaa alennettiin yhdellä luokalla
Suomen lähialueilta saatavan täydennyksen vuoksi.
Lajit ovat kulokurekiitäjäinen (Sericoda bogemannii) ja
palosysikiitäjäinen (Pterostichus quadrifoveolatus), joiden
häviämisriskiä Suomesta itärajan takaisen vahvemman
populaation osan oletetaan ainakin toistaiseksi pienentävän. Yhdenkään lajin luokkaa ei korotettu Suomen
ulkopuolisen tilanteen vuoksi.
Kovakuoriaiset 
Arvioiduista 3 519 lajista uhanalaisia (CR, EN, VU) on 288
(9 %) (taulukko 85). Punaisen listan lajeja, jotka sisältävät
uhanalaisten lisäksi hävinneet (RE), silmälläpidettävät
(NT) ja puutteellisesti tunnetut (DD), on 755 (taulukot
84 ja 85). Hävinneiden (RE) lajien määrä kasvoi edelleen
edellisen arvioinnin 93 lajista 104 lajiin. Määrän kasvu
johtuu pääasiassa käytettävissä olevien tietojen uudelleen tulkinnasta. Vain kolmella lajilla muutos on tulkittu
aidoksi, mutta niilläkin häviäminen on todellisuudessa
voinut tapahtua jo ennen tarkastelujaksoa. Uhanalaisten
lajien määrä laski varsin selvästi 347 lajista 288 lajiin,
mutta silmälläpidettävien (NT) lajien määrä pysyi lähes
ennallaan 272 lajissa (285 lajia vuonna 2010; Hyvärinen
ym. 2010). Uhanalaisten lajien määrän pieneneminen
näkyy erityisesti vaarantuneiden luokassa, merkittävänä syynä tähän on kriteerin D2 aikaisempaa tiukempi
tulkinta. Puutteellisesti tunnetuiksi (DD) luokiteltujen
lajien määrä nousi 26 lajista 89 lajiin. Tähän luokkaan
siirtyi muun muassa 34 edellisellä kerralla arvioimatta
jätettyä (NE) lajia. Elinvoimaisten (LC) lajien osuus arvioiduista (78,5 %) on kutakuinkin sama kuin kymmenen
vuotta sitten. Edellisessä arvioinnissa hävinneiksi (RE)
luokitelluista lajeista 14 on löytynyt uudelleen ja yhden
esiintyminen Suomessa on tulkittu satunnaiseksi.
Metsät ovat uhanalaisten kovakuoriaisten tärkein
elinympäristö, niissä elää ensisijaisesti 37 % uhanalaisista lajeista. Kangasmetsien lajeja on 20 % ja lehtometsien 16 %. Vanhoissa kangas- ja lehtometsissä elää 23 %
uhanalaisista lajeista. Silmälläpidettävistä lajeista 43 %
elää ensisijaisesti metsissä ja hävinneistä lajeista metsälajien osuus on 26 %. Kaikista arvioiduista metsälajeista
uhanalaisten metsälajien osuus on 6 % ja silmälläpidettävien 7 %. Perinneympäristöt ja muut ihmisen muuttamat
ympäristöt ovat toiseksi tärkeimpiä uhanalaisten (35 %)
ja kolmanneksi tärkeimpiä silmälläpidettävien (20 %) lajien elinympäristöjä. Hävinneistä lajeista 47 % on ensisijaisesti näiden elinympäristöjen lajeja. Tärkeimpiä ovat
kuivat niityt ja kedot, joissa elää uhanalaisista lajeista
23 % ja silmälläpidettävistä 10 %. Hävinneistä lajeista
kuivien niittyjen ja ketojen lajeja on 21 %. Arvioiduista perinneympäristöjen lajeista uhanalaisia on 11 % ja
silmälläpidettäviä 6 %. Rantojen osuus uhanalaisten ja
silmälläpidettävien lajien ensisijaisista elinympäristöistä
on 20 % ja 21 %, hävinneillä lajeilla 16 %. Arvioiduista
rantalajeista sekä uhanalaisia että silmälläpidettäviä on
10 %. Erilaisissa vesissä elää uhanalaisista lajeista 6 % ja
silmälläpidettävistä 10 %. Uhanalaisten lajien osuus kaikista vesissä elävistä lajeista on 6 % ja silmälläpidettävien
9 %. Soilla ja tuntureilla elää vain noin 1 % uhanalaista
lajeista molemmilla. Silmälläpidettävien lajien elinympäristöinä soiden ja tuntureiden osuudet ovat suuremmat: 2 % ja 4 %. Arvioiduista suolajeista uhanalaisia on
4 % ja silmälläpidettäviä 8 %, tunturilajeista vastaavasti
9 % ja 32 %.
Erilaiset metsien talouskäytöstä johtuvat tekijät ovat
vähintään yhtenä uhanalaisuuden syynä ja lajin säilymiseen tulevaisuudessa kohdistuvana uhkatekijänä
33 %:lle uhanalaisista lajeista. Tärkein on lahopuun
väheneminen (29 % lajeista), mutta myös metsien puulajisuhteiden muutokset (syynä 19 %, uhkana 18 %) ja
vanhojen metsien ja kookkaiden puiden väheneminen
(syynä 13, uhkana 12 %) ovat merkittäviä syitä ja uhkatekijöitä. Kookkaiden puiden väheneminen koskee
metsälajien lisäksi myös monia puistoissa, pihamailla
ja puutarhoissa eläviä lajeja.
Avointen alueiden sulkeutuminen on syynä ja uhkatekijänä 42 %:lle uhanalaisista lajeista ja merkittävin
lajien häviämiseen vaikuttanut tekijä (29 %). Peltomaiden
muutokset, jotka pääosin johtuvat viljelytapojen ja karjanhoidon muutoksista, vaikuttavat usein yhdessä umpeenkasvun kanssa ja ovat syynä 10 %:lle ja uhkatekijänä
9 %:lle uhanalaisista lajeista, mutta yhtenä häviämisen
syynä 23 %:lle hävinneistä lajeista. Rakentaminen on
syynä joka neljännen uhanalaisen lajin uhanalaisuuteen,
mutta tulevaisuuden uhkana se on vielä merkittävämpi
(31 %). Vesirakentaminen on syynä ja uhkana usein yhdessä muun rakentamisen kanssa 10 %:lle uhanalaisista
lajeista. Rakentaminen ja vesirakentaminen ovat yhdessä
tai erikseen häviämisen syynä 24 %:lle hävinneistä lajeista. Merkittäviä tulevaisuuden uhkatekijöitä ovat myös
kemialliset haittavaikutukset (12 %) ja satunnaistekijät
(18 %), vaikka niiden osuus uhanalaisuuden syinä on
selvästi pienempi (5 % ja 4 %). Hävinneistä (RE) lajeista
suuren osan (25 %) häviämisen syytä ei tunneta, kun
taas uhanalaisista lajeista 9 %:n uhanalaisuuden syy on
tuntematon.
Ilmastonmuutoksen merkitystä uhanalaisuuden syynä on edelleen vaikea arvioida luotettavasti. Tulevaisuuden uhkatekijänä se on kuitenkin uhanalaisista lajeista
3 %:lla ja silmälläpidettävistä (NT) 9 %:lla. Nämä ovat
kaikki levinneisyydeltään pohjoisia ja usein korkeilla
alueilla eläviä lajeja, joilla on lisäksi suppea esiintymisalue.
Silmälläpidettävillä (NT) lajeilla taantumisen syyt ja
tulevaisuuden uhkatekijät ovat samansuuntaisia kuin
uhanalaisilla lajeilla. Tärkeimpiä ovat metsäelinympäristöjen muutokset, jotka ovat syynä ja uhkana 29 %:lle
lajeista, avoimien alueiden sulkeutuminen on syynä
Kovakuoriaiset • Coleoptera
26 %:lle ja uhkana 29 %:lle ja rakentaminen vastaavasti 14 %:lle ja 17 %:lle. Silmälläpidettävistä lajeista (NT)
29 %:n taantumisen syytä ei tunneta.
Punaiselta listalta poistettiin 88 lajia (taulukko 86).
Osalla lajeista (40 %) tilanteen tulkittiin aidosti parantuneen, muiden kohdalla luokkien muutokset ovat seurausta joko tiedon tason paranemisesta (48 %) ja/tai aiemmin virheellisiin tietoihin pohjautuneista arvioinneista,
tietojen tai arviointikriteerien muuttuneesta tulkinnasta
tai taksonomisista muutoksista.
Suojelu ja seuranta
Metsät ja perinneympäristöt ovat keskeisessä asemassa
uhanalaisten ja silmälläpidettävien kovakuoriaislajien
suojelun kannalta jatkossakin. Uhanalaisista lajeista yli
70 % elää näissä elinympäristöissä. Lisääntyvä teollisuuden puunkäyttö tuo haasteita uhanalaisten lajien
huomioimiseen talousmetsissä ja korostaa riittävän suojelualueverkoston merkitystä uhanalaisten lajien suojelussa. Uusia suojelualueita tarvitaan vielä merkittävästi
lisää etenkin Etelä-Suomeen, sillä suojellun metsämaan
osuus maan eteläosissa on edelleen hyvin alhainen, eikä
kaikkein vaateliain lajisto säily hoidetuissa talousmetsissä. Huomattava osa uhanalaisista metsäkovakuoriaisista tarvitsee järeää lahopuuta tai vanhoja ja onttoja
puita, joten talousmetsiin jätettävien säästöpuiden ja
harvennuksissa tehtävien tekopökkelöiden tulisi olla
läpimitaltaan riittävän suuria ja niiden määrää tulisi lisätä nykyisestä. Myös suosiotaan lisäävässä jatkuvassa
kasvatuksessa tulee varmistaa riittävä lahopuun muodostuminen, muussa tapauksessa menetelmästä ei ole
sanottavaa hyötyä uhanalaisille metsäkovakuoriaisille.
Monet uhanalaisista ja silmälläpidettävistä metsälajeista
tarvitsevat palanutta puuta, joten metsänhoidollisia kulotuksia ja suojelualueiden ennallistamispolttoja tulee
tehdä jatkossakin.
Perinneympäristöjen ja niistä riippuvaisten kovakuoriaislajien taantuminen on yhteydessä perinteisen
karjatalouden vähenemiseen. Etenkin nautakarjatilojen
lukumäärä on suorastaan romahtanut ja tuotanto on
keskittynyt yhä suurempiin yksiköihin (Luonnontila
2018). Samalla perinteinen laiduntaminen on vähentynyt, minkä seurauksena arvokkaita avoimia ympäristöjä
häviää jatkuvasti umpeenkasvun myötä. Tämä muutos
ei näy vielä kovin selvästi uhanalaisten lajien määrässä,
mutta se voi johtua ainakin osittain perinneympäristöjen lajiston puutteellisesta seurannasta. Tämän lajiston
säilyttämistä tulee edesauttaa jatkossa kaikin keinoin.
Niitty- ja ketolajiston säilymisen kannalta keskeisiä
toimenpiteitä ovat elinympäristöjen umpeenkasvun
estäminen niittoa ja laidunnusta jatkamalla, luontaisia
kasvilajeja suosimalla ja vieraslajeja torjumalla. Myös
muiden hoidonvaraisten elinympäristöjen, kuten esimerkiksi paahderinteiden, jalopuulehtojen ja rantaniittyjen
hoidon jatkuvuus on turvattava. Rantaniittyjen hoidosta
hyötyvät paitsi monet rantojen ja perinneympäristöjen
lajit, myös sellaiset uhanalaiset vesielinympäristöjen
lajit, jotka elävät auringonpaisteisissa matalissa rantavesissä. Hoitotoimenpiteisiin on varattava riittävästi
taloudellisia resursseja ja laidunnuksen sekä erityisesti
luonnonlaidunten säilymistä tulee tukea maatalouden
erityistuin. Uuselinympäristöjen, kuten maisemoitavien
sorakuoppien sekä tien- ja radanvarsien merkitys uhanalaiselle lajistolle tulee jatkossa korostumaan ja niiden
laadun parantamista uhanalaisten lajien kannalta tulee
edistää valistuksen ja taloudellisen tuen keinoin.
Uhanalaisten kovakuoriaisten lukumäärä on niin
suuri, ettei niiden seurantaa ole voitu järjestää kattavasti. Metsähallitus ja ELY-keskukset toteuttavat erityisesti
suojeltavien kovakuoriaisten (esim. punahärö Cucujus
cinnaberinus) esiintymien seurantaa ja hoitoa viime vuosina käytyjen lajisuojelun toimintaohjelman mukaisten
priorisointineuvottelujen pohjalta. Joidenkin yksittäisten
lajien esiintymien nykytilaa on selvitetty myös kovakuoriaistyöryhmän (esim. lapinsilmähyrrä Bembidion
lapponicum) ja SYKEn toimesta ja esimerkiksi meriuposkuoriaisen (Macroplea pubipennis) esiintymistä rannikkoalueilla on kartoitettu laajemminkin (mm. Vahtera
ym. 2018). Metsähallituksen luontopalvelujen tekemien
lajistokartoitusten sekä yliopistojen tutkimuksiin liittyvien laajojen kovakuoriaispyyntien määrä on kuitenkin
vähentynyt jyrkästi viimeisen kymmenvuotisjakson aikana, mikä tulee etenkin jatkossa hankaloittamaan lajien
uhanalaisuuden arviointia. Erilaisiin lajistokartoituksiin
tulisikin suunnata lisää resursseja, jotta lajistossa tapahtuvia muutoksia pystyttäisiin luotettavasti seuraamaan.
Myös uhanalaisten kovakuoriaislajien suojelua tukevaa
tutkimusta tulisi lisätä ja muun muassa ilmastonmuutoksen vaikutuksia lajistoon dokumentoida.
Kovakuoriaiset 
Maailmasta tunnetaan noin 4 000 verkkosiipislajia, joista
Euroopasta on tavattu noin 300 (Aspöck & Aspöck 1980).
Suomesta tunnetaan 61 lajia, jotka kuuluvat kuuteen eri
heimoon. Viimeisen kymmenen vuoden aikana on löydetty neljä Suomelle uutta verkkosiipislajia.
Aikaisemmin verkkosiipisiin kuuluviksi luettiin myös
kaislakorennot (Megaloptera) ja käärmekorennot
(Raphidioptera), mutta nykyisin ne on erotettu omiksi lahkoikseen. Kaislakorentoja tunnetaan maailmasta
noin 300 lajia, joista Euroopassa on tavattu kymmenen
ja Suomessa viisi lajia. Kaikki kotimaiset lajit kuuluvat
heimoon Sialidae ja sukuun Sialis. Käärmekorentoja on
maailmasta kuvattu noin 200 lajia, joista noin 80 esiintyy
Euroopassa ja kolme lajia on tavattu Suomesta. Kaikki
kolme lajiamme kuuluvat samaan heimoon (Raphididae), mutta eri sukuihin.
Maailmasta tunnetaan noin 550 kärsäkorentolajia,
joista noin 350 kuuluu skorpionikorentojen heimoon
(Panorpidae). Euroopassa lahkoon kuuluu 41 taksonia,
joista monet on kuvattu alalajeina. Suomessa on tavattu
seitsemän kärsäkorentolajia, joista kuusi kuuluu skorpionikorentoihin ja yksi, lumikorento (Boreus westwoodi)
heimoon Boreidae. Kärsäkorentoja (Mecoptera) on perinteisesti tarkasteltu yhdessä verkkosiipisten kanssa, mutPetri Ahlroth
Verkkosiipiset, kaislakorennot, käärmekorennot
ja kärsäkorennot • Neuroptera, Megaloptera,
Raphidioptera and Mecoptera
Neuroptera, Megaloptera, Raphidioptera & Mecoptera
ta nykyisin niiden katsotaan kuitenkin olevan verraten
läheistä sukua kaksisiipisille (Diptera) ja vesiperhosille
(Trichoptera) (Medvedev 1998). Viimeaikaisten DNA-tutkimusten perusteella myös kirput (Siphonaptera), joita
on tähän asti pidetty omana lahkonaan, saattavat olla
pitkälle erikoistuneita kärsäkorentoja (Whiting 2002).
Tässä yhteydessä kirppuja ei kuitenkaan käsitellä kärsäkorentoihin kuuluvina.
Suurin osa verkkosiipisistä on kasveilla eläviä petoja,
mutta osa lajeista käyttää ainakin aikuisena ravintonaan
kasvien nesteitä. Kaislakorentojen toukat ovat vedessä
eläviä petoja. Myös pääasiassa puiden rungoilla elävät
käärmekorennot ovat petoja. Kärsäkorennot ovat toukkina etupäässä petoja ja aikuisina ne muun muassa varastavat kuolleita kaksisiipisiä hämähäkkien verkoista.
Suomen verkkosiipisten sekä kaisla-, käärme- ja kärsäkorentojen levinneisyystietoja ovat aikaisemmin julkaisseet Meinander (1962) ja Lammes (2000). Vuonna
2014 julkaistiin kirja Suomen verkkosiipisistä (Rintala
ym. 2014), joka käsittelee varsinaisten verkkosiipisten
sekä käärme-, kaisla-, ja kärsäkorentojen tunnistamista,
levinneisyyttä ja ekologiaa. Verkkosiipisiä ja niiden lähilahkoja koskevia havaintotietoja on edelleen kerätty
Hemiptera-työryhmän ylläpitämään tietokantaan, jonka
pohjalta on julkaistu lajien levinneisyyskartat (Rintala
ym. 2017). Tällä hetkellä merkittävä osa uusista havain-
Verkkosiipiset, kaislakorennot, käärmekorennot ja kärsäkorennot

noista tallennetaan erilaisiin tietojärjestelmiin jotka ovat
tarkasteltavissa Suomen lajitietokeskuksen portaalin
kautta muiden eliöryhmien tavoin. Havaintotietojen
kertyminen on lisääntynyt, kun lajien määrittäminen
on helpottunut.
Tietojen karttuminen ei ole ollut tasaista eri vuosikymmenillä. 1970-luvulta tietoa on verraten paljon,
1980- ja 1990-luvuilta niukasti ja 2000-luvulta jälleen
enemmän. Uhanalaisuuden arviointi perustuu yli 10 000
havaintoon. Työtä varten ei ole kerätty kaikkia vanhoja
havaintotietoja. Erityisen suuria puutteita tietokannassa
on edelleen Luonnontieteellisen keskusmuseon vanhojen kokoelma-aineistojen osalta. Osa museoiden kokoelmatiedoista on kuitenkin tallennettu, muun muassa
Turun eläinmuseon kokoelmat ovat jo tietokannassa
kattavasti.
Arvioinnissa on käytetty työryhmän tietokannassa
olevaa nimistöä (Rintala 2018), suomenkieliset nimet perustuvat Lammeksen (1997) julkaisuun.
Arviointi
Suomen 76 verkkosiipis-, kaislakorento-, käärmekorentoja kärsäkorentolajista 72:n uhanalaisuus voitiin arvioida
(taulukko 87). Edellisellä kerralla arvioituja lajeja oli 64
(Ahlroth 2010). Uhanalaisuuden arviointi tehtiin Hemiptera-työryhmässä, jonka toimialaan verkkosiipiset
lähilahkoineen kuuluvat. Arvioinnin keskeisin aineisto
on työryhmän havaintotietokanta. Lisäksi Suomen Lajitietokeskuksen portaalin eri tietolähteistä kokoamista
aineistoista on tullut useiden lajien keskeinen tiedon
lähde. Kaislakorentojen arvioinnissa on lisäksi käytetty
ympäristöhallinnon Hertta Pohjaeläintietojärjestelmään
tallennettuja tietoja.
Vahakorentoihin kuuluva Coniopteryx haematica, tammihyttysvahiainen (Conwentzia psociformis), tylppähämykorento (Wesmaelius ravus) ja tammikirvakorento (Hemerobius gilvus) todettiin arviointiin soveltumattomiksi
(NA).
Uhanalaisuuden arviointi perustuu pääosin B-kriteerin käyttöön. Levinneisyysalueen sekä elinympäristön
tilan ja laadun muutoksen tarkastelu on mahdollista
suurimmalle osalle verkkosiipisiä. A-, C- ja E-kriteerien
soveltamiseen nykyiset tiedot eivät ole riittäviä.
Uhanalaisuus
Yksi verkkosiipislaji, virtakorento (Osmylus fulvicephalus) arvioitiin erittäin uhanalaiseksi (EN). Yhdenkään
lajin ei arvioida hävinneen maastamme (taulukko 88).
Kolme lajia arvioitiin silmälläpidettäviksi (NT). Puutteellisesti tunnettuja lajeja (DD) verkkosiipisissä on neljä ja arviointiin sopimattomia (NA) neljä. Muut 49 lajia
arvioitiin elinvoimaisiksi (LC). Kaikki kaislakorennot
ja käärmekorennot arvioitiin elinvoimaisiksi. Kärsäkorennoista skorpionikorento (Panorpa hybrida) arvioitiin
puutteellisesti tunnetuksi (DD) ja muut kuusi arvioitua
lajia elinvoimaisiksi (LC). Punaiselta listalta poistettiin
neljä lajia (taulukko 89).
Suurin osa verkkosiipisistä, kuten harsokorennot
ja kirvakorennot, elävät erilaisissa reunaympäristöissä. Tyypillisiä elinympäristöjä ovat avomaan ja metsien reunat, joita on runsaasti, ja tästä syystä useimmat
verkkosiipislajitkin ovat elinvoimaisia. Joitain harso- ja
kirvakorentoja tunnetaan kuitenkin vain suppeina esiintyminä. Ei ole selvillä, mitkä elinympäristötekijät rajoittavat näiden lajien laajempaa esiintymistä.
Verkkosiipiset, kaislakorennot, käärmekorennot ja kärsäkorennot

Muurahaiskorentoja (Myrmeleon) uhkaa hiekkapohjaisten elinympäristöjen umpeutuminen (Raunio ym.
2008), mutta kahdesta Suomessa tavattavasta lajista yleisempi aitomuurahaiskorento (M. formicarius) kykenee
asuttamaan myös ihmisen luomia, tilapäisiä ympäristöjä, kuten soranottopaikkoja ja hiekkaisia piennarluiskia. Vaativampi pikkumuurahaiskorento (M. bore) elää
pääasiallisesti dyynihietikoilla (Medvedev 1998), minkä
vuoksi elinympäristöjen umpeutuminen on sille suurempi uhka.
Kaislakorentojen elinympäristöissä on tapahtunut
suuria muutoksia. Erityisesti pienten purojen muutokset
ovat olleet kokonaisvaltaisia, onhan lähes kaikki eteläisen Suomen pienet metsäpurot muutettu metsäojiksi.
Kaislakorennot eivät kuitenkaan ole elinvaatimuksiltaan
erityisen tarkkoja, niinpä lajimme ovat säilyneet runsaina muutoksista huolimatta. Kaikkein huonokuntoisimmissa vesissä kaislakorennot eivät elä, mutta varsin
heikossakin tilassa olevista vesistä niitä tapaa.
Kärsäkorennoista skorpionikorennot ovat avointen
ja puoliavointen ympäristöjen lajeja. Ne suosivat muun
muassa valoisia lehtoja, taimikoita ja metsien laiteita.
Tuoreet, usein jo umpeutumassa olevat niityt, jokivarret
ja puutarhaympäristöt ovat myös tyypillisiä skorpionikorentojen elinympäristöjä. Elinympäristöjen muutosten
vaikutuksia kantojen kehitykseen on vaikea arvioida.
Varmuudella ei tiedetä, kuinka erikoistuneita skorpionikorentojen ja hämähäkkien suhteet ovat. Mikäli jokin
laji on erikoistunut ruokailemaan tietyn hämähäkkilajin verkoilla, saattaa kannankehitys olla riippuvainen
hämähäkkien populaatioiden tilasta. Toukkien tiedetään syövän esimerkiksi maahan pudonneita kuolleita
hyönteisiä. Lumikorento on etupäässä metsäisten ympäristöjen laji, jolla ei liene kovin tiukkoja vaatimuksia
elinympäristönsä laadun suhteen ja se onkin eteläisessä
Suomessa yleinen.
Suojelu ja seuranta
Verkkosiipisten suojelutarpeen arviointi edellyttää ensi
tilassa yksityiskohtaisempien elintapatietojen selvittämistä. Nykyisin ei ole tiedossa, miksi osalla lajeista on
vain suppeita elinalueita ja mitkä ympäristötekijät ovat
välttämättömiä lajien pitkäaikaisen säilymisen turvaamiseksi. Hiekkaisten elinympäristöjen, erityisesti dyynien umpeenkasvu on kenties tunnetuin ongelma, jonka
voidaan olettaa koskevan myös verkkosiipisiä (muurahaiskorentoja). Valtaosa lajeista on kuitenkin sopeutunut
monenlaisiin tavallisiin elinympäristöihin, eikä erityistä
tarvetta suojelutoimille ole.
Verkkosiipiset, kaislakorennot, käärmekorennot ja kärsäkorennot

Verkkosiipisten seurantaa ei ole järjestetty, joten niiden esiintymisestä saadaan tietoa vain harrastajien toimesta karttuvien havaintojen avulla.
Kiitokset
Työryhmän jäsenten lisäksi Karl-Erik Lundsten, Iiro
Kakko ja Tomi Kumpulainen ovat merkittävästi edistäneet verkkosiipistietojen karttumista viime vuosina.
Lämmin kiitos heille työhön osallistumisesta.
Pistiäisiä on kuvattu yli 153 000 lajia (Peters ym. 2017).
Kuvaamattomien lajien määrän on arvioitu olevan noin
miljoonasta (Aguiar ym. 2013) jopa kymmeneen miljoonaan (Gaston ym. 1996), ja todennäköisesti pistiäiset
muodostavatkin runsaslajisimman hyönteis- ja eläinlahkon (Forbes ym. 2018). Euroopan pistiäislajien määräksi
on arvioitu runsaat 22 000 (Ulrich 2005, Taeger ym. 2006,
Mitroiu ym. 2015) ja näistä on tavattu Suomessa runsaat
7 500.
Pistiäisten lahko jaetaan sahapistiäisiin (Symphyta) ja
hoikkatyvisiin (Apocrita), ja viimeksi mainitut edelleen
kätköpistiäisiin (Parasitica) ja myrkkypistiäisiin (Aculeata). Sahapistiäiset ei ole luonnollinen ryhmä, sillä muut
pistiäiset polveutuvat niiden sisältä. Myrkkypistiäisten
esi-isät taas olivat läheistä sukua silloisille kätköpistiäisille, joten hoikkatyvisten jako myrkky- ja kätköpistiäisiin on evolutiivisesta näkökulmasta vailla perusteita.
Nämä kolme ryhmää eroavat kuitenkin toisistaan niin
rakenteellisesti kuin elintavoiltaankin, joten ne käsitellään uhanalaisuusarvioinnissa omina kokonaisuuksinaan.
Peters ym. (2017) arvioivat pistiäisten kehittyneen permikaudella noin 281 miljoonaa vuotta sitten. Kätköpistiäiset ilmaantuivat maapallolle jurakauden alussa noin
200 miljoonaa vuotta sitten ja myrkkypistiäiset runsaat
Ilkka Teräs
Pistiäiset • Sawflies, wasps, bees and ants
Hymenoptera
160 miljoonaa vuotta sitten (Branstetter ym. 2017). Nykyään pistiäisiä tavataan lähes kaikkialla maapallolla.
Ne ovat sekä ulkomuodoltaan että elintavoiltaan erittäin monimuotoisia. Suurimpien lajien pituus voi olla
jopa 130 mm, mutta pistiäisiin kuuluvat myös kaikkein
pienimmät hyönteiset: eräiden hiukepistiäisten (Mymaridae) koiraat ovat vain alle 0,2 mm mittaisia (Huber &
Noyes 2013). Suomen pienimmät hiukepistiäiset ovat 0,3
mm pituisia (Koponen 2009). Pistiäisnaarailla on yleensä
selvästi näkyvä munanasetin, joka on sahapistiäisillä
sahalaitainen ja myrkkypistiäisillä muuntunut teräväksi
myrkkypistimeksi. Pistiäisiin kuuluu joukko yksilömääriltään ja biomassaltaan hyvinkin suurissa yhteiskunnissa eläviä hyönteisiä (mehiläiset, kimalaiset, ampiaiset
ja muurahaiset), mutta valtaosa lajeista elää yksinään
kasvinsyöjinä, petoina tai loispetoina (parasitoideina).
Pistiäistyöryhmä on edellisen uhanalaisuusarvioinnin jälkeen (Rassi ym. 2010) täydentänyt aktiivisesti
tietoja Suomen pistiäislajistosta sekä lajien levinneisyyksistä, runsauksista ja uhanalaisuudesta. Tietämys
kätköpistiäisistä karttui huomattavasti Puutteellisesti
tunnettujen ja uhanalaisten metsälajien tutkimusohjelman (Putte) hankkeessa (Kuusela ym. 2017). Myrkkypistiäisistä on kertynyt runsaasti uusia havaintoja sekä
hyönteistutkijoilta että suurelta yleisöltä, mutta saha- ja
kätköpistiäisten harrastajia kaivattaisiin lisää.
Sahapistiäiset 
Sahapistiäiset on heterogeeninen pistiäisryhmä, johon
kuuluu useita toisistaan pitkälle eriytyneitä heimoja.
Osa heimoista on läheisempää sukua hoikkatyvisille
pistiäisille (Apocrita) kuin muille sahapistiäisille, joten
kokonaisuutena sahapistiäiset muodostavat niin sanotun parafyleettisen ryhmän. Sahapistiäisten luokittelu
omaksi alalahkokseen ei parafylian takia ole tieteellisesti perusteltua, mutta käytännön syistä niitä on yleensä
käsitelty omana ryhmänään. Sahapistiäisten toukat ovat
erikoistuneet kasvien syöntiin ja elävät ravintokasvinsa
pinnalla tai sisällä. Poikkeuksena ovat loissahapistiäiset
(Orussidae), joiden toukat ovat muiden hyönteistoukkien loispetoja (parasitoideja). Nimensä sahapistiäiset
ovat saaneet useimpien lajien levymäisestä ja alapuolelta
sahahampaisesta munanasettimesta, jolla naaras sahaa
kasviin taskun munintaa varten.
Suomen sahapistiäisfauna on useimpiin muihin maihin verrattuna suhteellisen hyvin tunnettu (Taeger ym.
2006), vaikka huomattavia taksonomisia ongelmia on
yhä erityisesti lehtipistiäisten (Tenthredinidae) runsaslajisessa Nematinae-alaheimossa (Prous ym. 2014).
Suomen Lajitietokeskuksen pistiäisluettelon mukaan
Suomesta on tavattu vuoden 2018 puoliväliin mennessä
yhteensä 754 sahapistiäislajia (Suomen Lajitietokeskus
Juho Paukkunen, Matti Viitasaari, Marko Mutanen & Martti Raekunnas
Sahapistiäiset • Sawflies
Symphyta
2018) (taulukko 90). Luku on jonkin verran pienempi
kuin aiemmassa arvioinnissa (791 lajia), koska tuolloin
mukana lajimäärässä oli myös tieteellisesti kuvaamattomia lajeja (Viitasaari & Paukkunen 2010), ja lisäksi
monia Nematinae-alaheimon lajeja on viime vuosina
yhdistetty toisiin lajeihin. Edellisen arvioinnin jälkeen
sahapistiäisheimojen määrä on kasvanut yhdellä, sillä lehtipistiäisten Heptamelinae-alaheimo on nostettu
omaksi saniaispistiäisten (Heptamelidae) heimokseen
(Malm & Nyman 2014).
Suomessa esiintyvät sahapistiäiset kuuluvat 12 heimoon, joista lehtipistiäiset on ylivoimaisesti runsasmuotoisin sisältäen noin 620 lajia. Muista heimoista tunnetaan meiltä yhteensä runsaat 130 lajia. Lehtipistiäisten
Nematinae-alaheimo on Suomessa varsinkin maan pohjoisosissa runsaslajinen ja joinakin vuosina yksilömäärät
ovat erittäin suuria. Sen lajit ovat paljolti heikosti eriytyneitä ja monet yksilöt pystytään tunnistamaan vain
suvulleen tai lajiryhmälleen. Erityisen ongelmallinen on
laaja Euura-suku (Suomessa yli 270 lajia), jonka lajien toukat syövät pääasiassa pajuja. Meneillään oleva selvitystyö on vähentänyt huomattavasti Nematinae-alaheimon
sukujen määrää ja jonkin verran myös lajimäärää (Prous
ym. 2014, 2016, 2017). Taksonomisia selvityksiä on tehty
viime aikoina lisäksi lehtipistiäisten Empria- ja Rhogogaster-suvuista (Prous ym. 2011, Taeger & Viitasaari 2015).
Sahapistiäiset 
Sahapistiäisiin liittyvä tutkimus- ja harrastustoiminta on kasvanut meillä merkittävästi viime vuosina.
Luonnonvarakeskuksen (Luke), Helsingin yliopiston ja
Jyväskylän yliopiston tutkimuksissa on selvitetty havupistiäisten esiintymiseen ja käyttäytymiseen vaikuttavia
tekijöitä (Nevalainen ym. 2015, Kosunen ym. 2016, Lindstedt ym. 2018) ja Itä-Suomen yliopistossa on tutkittu
varsinkin äkämiä aiheuttavien lehtipistiäisten ekologiaa
(Leppänen 2014, Liston ym. 2017) sekä sahapistiäisten
suursystematiikkaa (Malm & Nyman 2015). Pistiäistutkija Veli Vikberg on jatkanut aktiivisesti taksonomisten
ja ekologisten tutkimusten julkaisemista (esim. Vikberg
2010a, 2010b, 2010c, Vikberg & Vårdal 2010, Vikberg ym.
2011a, Vikberg ym. 2011b, Vikberg & Malinen 2012, Vikberg & Zinovjev 2014), ja Marko Mutasen johtamissa
DNA-viivakoodaushankkeissa (FinBOL ym.) on tuotettu
DNA-viivakoodit suurimmalle osalle Suomen sahapistiäislajeista. Pistiäistyöryhmän toimesta on digitoitu Matti
Viitasaaren laaja sahapistiäiskokoelma ja huomattava
osa Luonnontieteellisen keskusmuseon kokoelmista. Lisäksi parhaillaan on tekeillä useita opinnäytetöitä suomalaisista sahapistiäisisistä.
Arviointi
Sahapistiäisten uhanalaisuuden arviointiin osallistuivat
pistiäistyöryhmän jäsenet Marko Mutanen, Juho Paukkunen ja Matti Viitasaari (nimet aakkosjärjestyksessä).
Havaintoaineiston keruussa Luomuksen kokoelmista
avusti myös Martti Raekunnas.
Lehtipistiäisten suuresta Nematinae-alaheimosta jätettiin arvioimatta (NE) suvut Euura, Nematus ja Pristiphora, jotka sisältävät lähes puolet Suomen sahapistiäisistä, noin 360 oletettua lajia. Vuoden 2010 uhanalaisuustarkastelussa (Viitasaari & Paukkunen 2010) myös
muut Nematinae-alaheimon suvut jätettiin arvioinnin
ulkopuolelle. Lehtipistiäisten Allantinae-alaheimosta
arvioimatta jätettiin (NE) Empria-suku (17 lajia), koska
kokoelma-aineistoja ei ehditty käydä läpi uuden sukurevision (Prous ym. 2011) pohjalta. Lisäksi 11 muuta lajia
eri sahapistiäisheimoista jätettiin taksonomisten epäselvyyksien takia arvioimatta (NE). Arviointiin soveltumattomia (NA) lajeja oli yhteensä 12. Niistä seitsemän on
löytynyt Suomesta alle kymmenen vuotta sitten ja viisi
elää vain koriste- tai viljelykasveilla. Kaikkiaan 52,7 %
Suomen sahapistiäislajeista jäi arvioinnin ulkopuolelle
(edellisessä arvioinnissa 57,0 %).
Uhanalaisten lajien luokituksessa käytettiin pääasiassa B-kriteeriä, joka ottaa huomioon levinneisyys- ja
esiintymisalueiden laajuuden sekä elinympäristön
määrän. A-, C- ja D1-kriteereitä ei voitu soveltaa tietojen
riittämättömyyden takia. D2-kriteeriä käytettiin vain
muutamille hyvin harvinaisille lajeille, joilla on erityisen suppea levinneisyysalue Suomessa, mutta ainoana
kriteerinä se ei ollut yhdelläkään lajilla. Sahapistiäisten
elinympäristöjen luokittelu uhanalaisuusarvioinnissa käytetyn jaottelun mukaisesti ei aina ollut helppoa,
koska monet lajit elävät aurinkoisilla metsänreunoilla
ja muissa elinympäristöjen vaihettumisvyöhykkeissä.
Yleensä elinympäristö määräytyi ravintokasvin pääasiallisen kasvuympäristön mukaan. Esimerkiksi metsäpuilla ja -pensailla elävät lajit luokiteltiin pääasiassa
metsälajeiksi, vaikka vain osa niistä kykenee elämään
sulkeutuneessa metsäympäristössä.
Hävinneiksi (RE) luokiteltiin vain sellaisia lajeja, joiden viimeisestä havainnosta on vähintään 50 vuotta,
eikä niitä etsinnöistä huolimatta ole löydetty uudestaan.
Monien uhanalaisiksi luokiteltujen lajien viimeisimmät
löydöt ovat niin vanhoja, että osa niistä saattaa todellisuudessa olla jo hävinneitä.
Uhanalaisuus
Runsaat kaksi kolmasosaa (69,2 %) arvioiduista sahapistiäisistä luokiteltiin elinvoimaisiksi (LC) (taulukko 91).
Hävinneiksi (RE) luokiteltiin 10 lajia (2,8 %), uhanalaisiksi (VU, EN ja CR) 47 lajia (13,2 %), silmälläpidettäviksi
(NT) 38 lajia (10,6 %) ja puutteellisesti tunnetuiksi (DD)
15 lajia (4,2 %). Punaisen listan lajien kokonaisosuus,
30,8 %, on suunnilleen sama kuin myrkkypistiäisissä,
mutta selvästi alempi kuin kätköpistiäisissä. Uhanalaisten lajien osuus oli keskiarvoa suurempi junkipistiäisissä
Sahapistiäiset 
(Xiphydriidae) (40,0 %), puupistiäisissä (28,6 %), korsipistiäisissä (16,7 %) ja nuijapistiäisissä (14,8 %). Lehtipistiäisissä ja kudospistiäisissä osuus oli lähellä sahapistiäisten
keskiarvoa, ja muissa heimoissa se oli sahapistiäisten
keskiarvoa pienempi.
Uhanalaisten sahapistiäisten tärkeimpiä elinympäristöjä ovat erilaiset metsät, jotka ovat pääasiallinen elinympäristö 27 uhanalaiselle lajille. Metsätyypeistä tärkeimpiä ovat lehdot (14 lajia) ja kangasmetsät (12 lajia).
Myös niityt ovat sahapistiäisille merkittäviä biotooppeja
ja tärkein elinympäristö ne ovat 15 uhanalaiselle lajille.
Niityistä erityisesti kedot (9 lajia) ja kosteat niityt (4 lajia)
ovat tärkeitä uhanalaisille lajeille. Pääasiassa rannoilla
elää kaksi uhanalaista sahapistiäislajia, ja yhden uhanalaisen lajin elinympäristöä ei tunneta. Silmälläpidettäviin (NT) sahapistiäisiin kuuluu myös yksi pääasiassa
soilla elävä laji.
Tärkeimmät sahapistiäisten uhanalaisuuden syyt
ovat niittyjen ja muiden avoimien alueiden sulkeutuminen sekä metsien uudistamis- ja hoitotoimet. Elinympäristöjen umpeenkasvu on aiheuttanut kaikkiaan noin
20 uhanalaisen lajin taantumisen, kun taas metsien käsittely on ollut merkittävin vähentymisen syy yhteensä
11 uhanalaiselle lajille. Lisäksi metsien puulajisuhteiden
muutokset, erityisesti lehtojen kuusettuminen, on johtanut yhteensä 11 lajin uhanalaistumiseen. Muita uhanalaisuuden syitä ovat rakentaminen ja suuret kannanvaihtelut. Kahden lajin uhanalaisuuden syytä ei tunneta.
Sahapistiäisiin tulevaisuudessa kohdistuvat uhkatekijät
ovat pääasiassa samoja kuin uhanalaisuuden syyt.
Punaiselta listalta poistettiin seitsemän lajia, jotka on
lueteltu taulukossa 92. Poistetuista lajeista kolme on tieteellisesti kuvaamattomia ja kahden lajin taksonominen
asema on todettu epävarmaksi. Lehtipistiäislajeista Atha-
Sahapistiäiset
lia liberta ja Dolerus fumosus on melko runsaasti tuoreita
havaintoja tavanomaisista elinympäristöistä, joten ne
päätettiin siirtää vaarantuneiden (VU) ja silmälläpidettävien (NT) luokista elinvoimaisiksi (LC).
Suojelu, seuranta ja tutkimus
Elinympäristöjen suojelu turvaa lajeja vain osittain. Sen
sijaan elinympäristöjen hoito ja ennallistaminen ovat
keskeisiä turvaamiskeinoja. Perinnebiotooppien laidunnus tai niitto, lehtipuiden säästäminen metsissä ja
kuusten poisto lehdoista hyödyttävät useimpia uhanalaisia lajeja. Suojelun tueksi tarvitaan myös tietoa lajien
esiintymisestä ja elintavoista. Sahapistiäisiä tuntevien
hyönteisharrastajien ja -tutkijoiden vähyyden vuoksi nämä tiedot ovat olleet niukkoja, ja erityisesti faunistisen
tiedon kertyminen on ollut vähäistä. Aivan viime vuosina sahapistiäisiin liittyvä tutkimus- ja harrastustoiminta
on kuitenkin lähtenyt kasvuun. Onkin odotettavissa,
että seuraavassa uhanlaisuusarvioinnissa on käytettävissä selvästi nykyistä kattavampi tietopohja arvioinnin
tueksi.
Kiitokset
Kiitämme kaikkia hyönteisharrastajia ja -tutkijoita, jotka
ovat antaneet sahapistiäisten uhanalaisuusarvioinnin
kannalta hyödyllistä aineistoa käyttöömme.

Kätköpistiäisillä tarkoitetaan niitä hoikkatyvisiä pistiäisiä (Apocrita), jotka eivät kuulu myrkkypistiäisiin (Aculeata) (mm. Saalas 1949). Ryhmästä on joissakin lähteissä käytetty myös nimitystä loispistiäiset. Nimi viittaa
useimpien kätköpistiäisten yksilönkehityksessä esiintyvään loispetovaiheeseen (parasitoidismi), jonka aikana
pistiäistoukka syö isäntänsä – hyönteisen tai hämähäkkieläimen – elävältä ja lähes poikkeuksetta aiheuttaa
sen kuoleman. Kätköpistiäisten tieteellisessä nimessä
(Parasitica) viittaus lajien loisivaan elämäntapaan on yhä
näkyvissä. Taksonomisena terminä nimi loispistiäiset on
kuitenkin harhaanjohtava, sillä läheskään kaikki kätköpistiäiset eivät ole parasitoideja, ja toisaalta monet myrkkypistiäiset ja jopa tietyt sahapistiäiset (loissahiaiset eli
Orussidae-heimon lajit) kehittyvät muiden hyönteisten
loisina. Loispistiäisiksi kutsutaan siis pistiäisten yhtä
ekologista ryhmää, eli loispetoina kehittyviä pistiäisiä,
erotuksena esimerkiksi kasvinsyöjäpistiäisiin.
Valtaosa pistiäislajeista kuuluu kätköpistiäisiin niin
maailmanlaajuisesti kuin Suomessakin. Suomen Lajitietokeskuksen nimistöluettelon mukaan Suomessa
vuoden 2018 kesäkuuhun mennessä tavatusta 7 510 pistiäislajista 6 084 (81 %) lukeutuu kätköpistiäisiin. Lajien
Gergely Várkonyi, Martti Koponen, Juuso Paappanen, Ika Österblad, Niclas Fritzén,
Reijo Jussila, Juho Paukkunen & Veli Vikberg
Kätköpistiäiset • Parasitoid wasps
Parasitica
lukumäärä on kuitenkin vain suuntaa antava, sillä Suomen faunalle uusia kätköpistiäislajeja löydetään vuosittain useita kymmeniä, joinakin vuosina jopa toistasataa.
Nykyaikaiset taksonomiset tutkimukset ovat selkeyttäneet lajien erottamisen perusteita, minkä seurauksena
useita aiemmin erillisinä lajeina pidettyjä muotoja on
yhdistetty saman lajinimen alle ja toisia, aiemmin yhtenä lajina pidettyjä muotoja, erotettu useiksi lajeiksi.
Lisäksi viimeaikaisissa tutkimuksissa on useiden kätköpistiäislajien esiintymistietojen todettu perustuneen
virheellisiin määrityksiin. Näistä syistä, ja koska monia
ryhmiä ei toistaiseksi ole ehditty tutkia perinpohjaisesti,
kätköpistiäisten lajimäärästä Suomessa ei voida sanoa
mitään kovin täsmällistä.
Eri heimojen lajimäärä Suomessa vaihtelee hyvin voimakkaasti, yhdestä lajista (useita heimoja) aina yli 2 700
lajiin (ahmaspistiäiset eli heimo Ichneumonidae); yksin
ahmaspistiäisiin kuuluu siten lähes puolet Suomen kätköpistiäisistä.
Kätköpistiäisryhmien sukulaisuussuhteita on viime
vuosina tutkittu melko intensiivisesti. Tutkimustulosten
pohjalta käsitys pistiäisten sukupuun kehityshaaroista
on joiltain osin muuttunut viimeisen arviointikierroksen
(Söderman ym. 2010) jälkeen, ja suurin osa näistä muutoksista on heijastunut myös ryhmien taksonomiaan. Ar-
Kätköpistiäiset 
viointikaudella on tehty useita Suomen kätköpistiäisten
kannalta relevantteja heimotason muutoksia (Sharkey
ym. 2012, Heraty ym. 2013, Buhl ym. 2016, Janšta ym.
2017).
Suomen kätköpistiäisiä on tutkittu ahkerasti arviointikaudella 2010–2018. Lukuisat tällä aikavälillä ilmestyneet julkaisut koskevat Suomen lajistolle tai tieteelle uusia lajeja. Useat muut artikkelit ja yksi väitöskirja
(Kaartinen 2011) käsittelevät loispistiäisten elintapoja
tai ekologisia yhteyksiä eliöyhteisöissä. Muurukaisten
(Ichneumonidae: Cryptinae: suku Gelis) evoluutiohistoriaa käsittelevässä pro gradu -tutkielmassa (Österblad
2016) on DNA-menetelmin selvitetty Pohjoismaiden
muurukaislajiston sukulaisuussuhteita. Lisäksi on julkaistu seuraavien ryhmien Suomen lajiluettelot: epelikiilupistiäiset ja niistä erotetut heimot (Aphelinidae, Azotidae ja Eriaporidae; Koponen & Vikberg 2014b), loikkakiilupistiäiset (Eupelmidae; Koponen & Vikberg 2014c),
leukavainokaiset (Braconidae: Alysiinae; Koponen &
Vikberg 2014a, Koponen & Peris-Felipo 2016, Koponen
ym. 2016b), hyppykiilupistiäiset (Encyrtidae; Koponen
& Vikberg 2015), litupistiäiset (Platygastridae; Koponen
ym. 2016a) ja himmikiilupistiäiset (Eurytomidae; Koponen & Vikberg 2016).
Suomen kätköpistiäisten tuntemus on edistynyt myös
Putte-tutkimusohjelman hankkeen ”Kätköpistiäisten
uhanalaisuuden arviointi v. 2020: taksonomisen kattavuuden parantaminen” (2015–2017) ansiosta. Hankkeessa keskityttiin puutteellisesti tunnettuihin ryhmiin
kansainvälisen tutkimusyhteistyön avulla (ks. Várkonyi
& Jussila 2017, Khalaim & Várkonyi 2018, Schnee 2018).
Arviointi
Kätköpistiäisten uhanalaisuutta pyrittiin arvioimaan
kokonaisvaltaisesti ensimmäistä kertaa vasta edellisessä arvioinnissa (Söderman ym. 2010). Joidenkin vuonna
2010 arvioitujen ahmaspistiäisryhmien havaintoaineistoa laajennettiin tässä arvioinnissa. Tärkeimpänä lisäyksenä Juuso Paappanen tarkisti Luonnontieteellisen
keskusmuseon laajan rosoahmaskokoelman (Ichneumonidae: Pimplinae) ja sisällytti mukaan aineistoa myös
joistakin yksityiskokoelmista. Tämän merkittävästi
laajentuneen aineiston pohjalta saatiin entistä paljon
tarkempi kuva Suomen rosoahmasista ja niiden uhanalaisuudesta. Ahmaspistiäisten arviointiin otettiin tällä
kertaa mukaan myös kokonaan uusia ryhmiä: alasukukuntien Gelina ja Hemitelina (piiloahmaset, Cryptinae)
lajistoa tutki Ika Österblad ja kuoriaisahmasia (Tersilochinae) Andrey Khalaim ja Gergely Várkonyi Puttehankkeessa. Tarkasteltujen ahmaspistiäislajien määrä
kasvoi 206 lajista 398:aan. Ahmaspistiäisistä arviointiin sisällytettiin alaheimot Acaenitinae, Agriotypinae,
Collyriinae, Cremastinae, Cryptinae (alasukukuntien
Gelina ja Hemitelina osalta), Cylloceriinae, Diacritinae,
Eucerotinae, Hybrizontinae, Lycorininae, Microleptinae,
Neorhacodinae, Orthopelmatinae, Oxytorinae, Pimplinae, Poemeniinae, Rhyssinae, Stilbopinae, Tersilochinae
(ml. edellisessä arvioinnissa erillisenä alaheimona pidetty Phrudinae) ja Xoridinae.
Muissa kätköpistiäisryhmissä (joista tästedes käytetään nimitystä ”pikkukätköpistiäiset”) ehdittiin tarkastella kireän aikataulun sekä lajien levinneisyydestä ja
elintavoista saatavilla olevan tiedon puutteiden vuoksi
vain yksittäisiä pieniä ryhmiä: alvepistiäismäiset (Trigonaloidea; 1 laji), torakkapistiäismäiset (Evanioidea;
11 lajia), paljepistiäismäiset (Mymarommatoidea; 1 laji), jalokiilupistiäiset (Chalcididae; 10 lajia), kauluskiilupistiäiset (Tetracampidae; 8 lajia), äkämäkiilupistiäiset (Ormyridae; 4 lajia), nuijakiilupistiäiset (Signiphoridae; 2 lajia), kilpikkäkiilupistiäiset (Azotidae; 1 laji),
kärpäskiilupistiäiset (Eriaporidae; 1 laji), lapapistiäiset
(Ibaliidae; 3 lajia), pihtiäispistiäiset (Ismaridae; 4 lajia)
ja harsiaiskeripistiäiset (Heloridae; 3 lajia). Pikkukätköpistiäisissä arviointiin otettujen lajien määrä laski edelliseen arviointiin verrattuna jyrkästi, 1 606 lajista 49:ään.
Kätköpistiäisryhmät, joita ei arvioitu lainkaan, ovat luokassa arvioimatta jätetyt (NE). Tähän sisältyvät myös
muutamat erittäin runsaslajiset heimot kuten vainopistiäiset (Braconidae; 1319 lajia) ja hohtokiilupistiäiset (Pteromalidae; 370 lajia).
Kätköpistiäiset 
Tarkasteluun otettujen lajien uhanalaisuutta arvioitiin
havaintoaineiston ja mahdollisten elintapa- ja elinympäristötietojen perusteella. Tällaisia lisätietoja olivat muun
muassa tiedot parasitoidilajien isäntälajeista ja isäntien
uhanalaisuudesta. Parasitoidilajien erikoistuminen tiettyyn isäntälajiin otettiin huomioon loisen häviämisriskiä
lisäävänä tekijänä. Tässä noudatettiin periaatetta, että
erikoistunut parasitoidi on vähintään yhtä uhanalainen
kuin sen isäntä.
Uhanalaisten kätköpistiäisten arvioinnissa käytettiin
lähes poikkeuksetta B-kriteeriä, silmälläpidettäviksi
(NT) luokitelluilla lajeilla B- tai D2-kriteeriä. Monien lajien kohdalla ongelmia aiheuttivat havaintojen vähäinen
määrä ja hajanaisuus niin ajallisesti kuin maantieteellisestikin sekä elinympäristö- ja isäntätietojen puuttuminen. Toisin kuin edellisessä arvioinnissa, tällä kertaa ei
viimeiselle havaintovuodelle määritelty sellaista ohjeellista raja-arvoa, jonka jälkeen havaitsematta jäänyt laji
olisi katsottu hävinneeksi (RE). Tämä ei ole kuitenkaan
lisännyt hävinneiksi luokiteltujen lajien määrää ahmaspistiäisissä (edelleen 9 lajia, joista 7 samoja kuin vuonna
2010). Päinvastoin, ottaen huomioon että tarkasteltujen
lajien määrä lähes kaksinkertaistui, lajin hävinneeksi
luokittelun kynnys on noussut entisestään. Pikkukätköpistiäisissä vastaavan vertailun tekeminen ei ollut mielekästä, sillä arviointiin otettujen lajien määrät erosivat
niin suuresti toisistaan. Kaikkien RE-luokkaan sijoitettujen lajien viimeisestä havainnosta on kulunut yli 70 vuotta. Tarkasteluun otetuista ryhmistä jouduttiin jättämään
arvioinnin ulkopuolelle (NE) vain muutamia yksittäisiä
lajikomplekseja taksonomisten epäselvyyksien vuoksi.
Myös lajit, joiden esiintymisestä Suomessa on olemassa
julkaisutieto, mutta joiden esiintymistä Suomessa epäillään ja joiden kokoelmayksilöitä ei yrityksistä huolimatta
voitu paikantaa, on sijoitettu luokkaan NE.
Uhanalaisuus
Kätköpistiäisiin kohdistuu useita paikallispopulaatioiden häviämiseen liittyviä erityisiä riskejä. Pistiäisten
haplodiploidinen sukupuolen määräytyminen johtaa
pienissä populaatioissa sukupuolijakauman vinoutumiseen koirasvoittoiseksi, mikä saattaa aiheuttaa paikalliskannan häviämisen. Useat parasitoidilajit ovat
erikoistuneet vain yhteen tai muutamaan isäntälajiin,
ja siten ovat erittäin riippuvaisia isäntälajiensa kannan
koosta ja sen vaihteluista. Lisäksi aikuiset loispistiäiset
ovat usein alttiimpia sään vaihtelulle kuin niiden isännät
(Shaw & Hochberg 2001).
Elinympäristöjen yleinen väheneminen ja pirstoutuminen vaikuttavat kaikkiin elinympäristönsä suhteen
vaateliaisiin lajeihin, mutta erityisesti eliöyhteisöjensä
ravintoverkoissa korkealle sijoittuviin parasitoideihin.
Vaikka kätköpistiäisten elinympäristöjen ja biologian
tuntemus on esimerkiksi perhosiin tai kovakuoriaisiin
nähden heikkoa, havaintoaineiston perusteella voidaan
osoittaa joitakin ryhmiä, joissa uhanalaisten ja hävinneiden lajien osuus on huomattavan korkea. Tällaisia ovat
muun muassa purasahmaset ja jaloahmaset (Ichneumonidae: Xoridinae ja Acaenitinae) sekä kavaltajat (Ichneumonidae: Pimplinae: suku Dolichomitus), jotka ovat lähes
poikkeuksetta lahopuukovakuoriaisten loisia. Voidaan
siten päätellä, että vanhojen metsien ja lahopuun määrän yleinen väheneminen ovat vaikuttaneet myös näiden
ryhmien lajiston kannankehitykseen. Myös perinnebiotooppien ja muiden avoimien alueiden sulkeutuminen
on merkittävä uhkatekijä. Tästä on hyvänä esimerkkinä
jalokiilupistiäiset (Chalcididae), joista lähes kaikki arvioidut lajit päätyivät Punaiselle listalle. Lisäksi kaupunkialueiden laajeneminen ja muu rakentaminen vaarantavat joidenkin eteläisen Suomen elinympäristöjen, kuten
jalopuulehtojen ja paahteisten merenrantahietikkojen,
lajistoa.
Arvioiduista 395 kätköpistiäislajista puolet (198 lajia;
50,1 %) on Punaisella listalla (taulukko 93). Uhanalaisten
lajien (luokat CR, EN ja VU; yht. 82 lajia) osuus arvioiduista on huomattavat 20,8 % (taulukko 94). Punaiselta listalta on poistettu lajeja pääsääntöisesti kahdesta
syystä: joko uudet tutkimustulokset tarkensivat kuvaa
lajin tilasta Suomessa tai ryhmän kattavaan arviointiin ei
riittänyt tietoja tai resursseja (taulukko 95). Tärkeimmät
uhanalaisten lajien ensisijaiset elinympäristöt ovat metsät (40,2 %), perinneympäristöt ja muut ihmisen muuttamat ympäristöt (26,8 %), tunturipaljakat (8,5 %) ja rannat
(7,3 %). Peräti 14 lajin (17,1 %) elinympäristöä ei tunneta.
Nykytietämys lajien elinympäristövaatimuksista ja
levinneisyydestä on valitettavan rajallinen. Esimerkiksi edellisessä arvioinnissa ahmaspistiäisistä ainoana
äärimmäisen uhanalaiseksi (CR) luokitellun kultasurviaiskätkän (Stilbops ruficornis) esiintymiä on edellisen
uhanalaisuusarvioinnin jälkeen löydetty kolmelta uudelta paikkakunnalta. Laji on erittäin uhanalaisen (EN)
kultasurviaiskoin (Nemophora metallica) loinen, ja sitä on
etsinnöistä huolimatta löydetty vain muutamasta isäntälajin esiintymästä. Kultasurviaiskätkän esiintymät
ovat pienialaisia ja osaa uhkaa umpeenkasvu, osaa taas
tienvarsien koneellinen niittäminen väärään aikaan kesästä. Yksi vuonna 2017 uutena löydetty esiintymä on
maanmuokkauksen seurauksena kokonaan tuhoutunut.
Kultasurviaiskätkä on harvinaisempi laji kuin sen isäntä
kultasurviaiskoi, mutta molemmat lajit sijoitettiin nyt
luokkaan erittäin uhanalaiset (EN).
Kätköpistiäiset 
Ilmastonmuutoksen vaikutusta ei havaintoaineistosta
voitu todentaa. Muutamalle subarktiselle ja oroarktiselle
lajille ilmaston lämpeneminen on huomattava uhka.
Suojelu, seuranta ja tutkimus
Uhanalaisten kätköpistiäisten suojelu edellyttää, että niiden isäntälajien pitkäaikainen säilyminen turvataan ja
harvinaiset elinympäristöt ja niiden verkostot suojellaan.
Suojelun suunnittelu ja toteuttaminen voivat kuitenkin
osoittautua hankalaksi, koska lajit poikkeavat toisistaan
leviämiskyvyltään ja myös niiden tarvitseman elinympäristön koko vaihtelee voimakkaasti. Esimerkiksi lahoasteeltaan ja järeydeltään sopiva lahopuukappale voi
olla riittävän suuri joidenkin lahopuusta riippuvaisten
loispistiäisten koko elinkaaren näyttämöksi. Jos vastaavia pienelinympäristöjä esiintyy (ja syntyy) metsämaisemassa sopivan tiheästi, lajeilla on hyvät edellytykset
säilyä.
Ravintoketjuissa spesialistilajit selviävät vain, jos
kaikki alemmilla tasoilla olevat lajit ovat samanaikaisesti läsnä. Koska loispistiäiset sijoittuvat ravintoketjujensa
yläpäähän, niitä voidaan käyttää ekosysteemien tilan
indikaattoreina. Elinympäristön pienetessä, pirstoutuessa tai laadun heiketessä ravintoketjuista häviävät ensin
ylimmillä trofiatasoilla olevat lajit, eli pedot ja loispedot
(mm. Komonen ym. 2000, Roslin ym. 2014). Kunkin lajin
esiintymisen ehtona on, että resurssien määrä elinympäristössä ylittää tietyn raja-arvon. Esimerkiksi edellä
mainittua kultasurviaiskätkää tavataan vain edustavimmissa kultasurviaiskoin esiintymissä. Kultasurviaiskoi
esiintyy vain jos ravintokasvinsa ruusuruohon (Knautia
arvensis) kasvusto on riittävän suuri ja sijaitsee sopivan
paahteisella paikalla. Myös ruusuruoholla on omat elinympäristövaatimuksensa.
Suomen kätköpistiäisistä ei ole olemassa maantieteellisesti ja ajallisesti kattavaa havaintoaineistoa, eikä
lajiston seurantaa ole järjestetty lukuun ottamatta yksittäisten uhanalaisten lajien esiintymätarkistuksia. Suuri
lajikirjo, tiedon alhainen taso ja asiantuntijoiden pieni
määrä huomioon ottaen koko lajiston kannankehitystä
ei voida kattavasti seurata perinteisin menetelmin. Sen
sijaan on mielekästä tutkia ja seurata etenkin lahopuusta
riippuvaisen ja paahdeympäristöjen lajiston tilaa. Uusimmat DNA-menetelmät mahdollistavat laajojen pyydysaineistojen määrityksen kerralla, edellyttäen että
DNA-sekvenssit saadaan vastaamaan sekvenssikirjaston nimettyjä nukleotidisekvenssejä. Koska ala kehittyy
nopeasti, voidaan olettaa, että tulevaisuudessa seurantoja voidaan järjestää käyttämällä DNA:han perustuvaa
lajinmääritystä.
Suomen kätköpistiäisten tutkimusta jatketaan muun
muassa analysoimalla ja julkaisemalla Putte-hankkeessa 2015–2017 saatuja tietoja ja soveltamalla niitä lajien
uhanalaisuuden arvioinnin tarpeisiin. Tulevina vuosina
on tarkoitus julkaista joidenkin kätköpistiäisheimojen
ensimmäiset lajiluettelot Suomesta ja päivittää eräiden
ahmaspistiäisalaheimojen luettelot. Arvioitavaksi otettavien ryhmien ja lajien määrää aiotaan lisätä tuntuvasti,
mutta se edellyttää mahdollisuutta jatkuvaan työskentelyyn seuraavan arvioinnin valmistelujen parissa alkavalla arviointikaudella.
Kätköpistiäiset 
Pistiäisistä parhaiten tunnettuja ovat myrkkypistiäiset, sillä niihin kuuluvat mm. kaikille tutut muurahaiset (Formicidae), ampiaiset (Vespidae) ja mesipistiäiset
(Anthophila) eli mehiläiset ja kimalaiset. Myrkkypistiäisten nimi tulee naaraiden myrkkypistimestä, jota ne
käyttävät puolustautumiseen ja saaliseläinten lamauttamiseen. Monet lajit elävät aurinkoisilla ja avoimilla
paikoilla, kuten hietikoilla ja kedoilla. Myös kuolleesta
puuaineksesta riippuvaisia kolopesijöitä on runsaasti.
Suurin osa lajeista on muiden hyönteisten saalistajia tai
loisia, mutta mesipistiäiset ovat erikoistuneet kasvisravintoon. Suomen Lajitietokeskuksen pistiäisluettelon
mukaan Suomesta on tavattu vuoden 2018 puoliväliin
mennessä yhteensä 673 myrkkypistiäislajia (Suomen Lajitietokeskus 2018). Lukuun eivät sisälly ihmisen mukana
kulkeutuneet satunnaiset tulokkaat, eivätkä tieteellisesti
kuvaamattomat lajit. Edellisen uhanalaisuusarvioinnin
(Paukkunen 2010) jälkeen Suomen myrkkypistiäislajisto
on kasvanut yhdeksällä lajilla.
Myrkkypistiäisten tutkimus on ollut varsin vilkasta
Suomessa viimeisen vuosikymmenen aikana. Kultapistiäisiä (Chrysididae) käsittelevässä väitöskirjatyössä on
tarkistettu ja digitoitu lähes kaikki Suomen kultapistiäiskokoelmat, ja valmisteltu niiden pohjalta tieteellisiä
Juho Paukkunen, Juuso Paappanen, Reima Leinonen, Pekka Punttila, Juha Pöyry,
Martti Raekunnas, Ilkka Teräs, Kari Vepsäläinen & Veli Vikberg
Myrkkypistiäiset • Stinging wasps, Bees and Ants
Aculeata
artikkeleita (esim. Paukkunen ym. 2015, Paukkunen ym.
2018). Kimalaisista on valmistunut määritysopas (Parkkinen ym. 2018) ja niitä on käsitelty muutamissa väitöskirjoissa (esim. Korpela 2014, Vesterlund 2015, Toivonen
2016). Pohjoismaiden muurahaisista ja ampiaisista on ilmestynyt uusi ruotsalainen määrityskirja (Douwes ym.
2012), ja muurahaisista on valmistunut kymmenkunta
kotimaista väitöstutkimusta (esim. Vitikainen 2010, Leppänen 2012, Härkönen 2017). Pistiäistyöryhmän toimesta
on tarkistettu ja digitoitu muun muassa tuhansia yksilöitä Luomuksen myrkkypistiäiskokoelmista ja Metsähallituksen Paahde LIFE -hankkeessa on vuosina 2014–2015
kerätty ja määritetty suuri myrkkypistiäisaineisto edustavilta paahdebiotoopeilta. Lisäksi FinBOL-hankkeessa
on DNA-viivakoodattu noin 80 % Suomen myrkkypistiäislajeista.
Myrkkypistiäisiin liittyvä harrastustoiminta on pysynyt suunnilleen samalla tasolla verrattuna edelliseen arviointikauteen. Aktiivisia myrkkypistiäisten keräilijöitä
on Suomessa kymmenkunta henkilöä, mutta muutamat
muutkin tallettavat niitä silloin tällöin kokoelmiinsa tai
harrastavat niiden valokuvaamista. Pienikokoisten ja
vaikeasti määritettävien ryhmien, kuten lattapistiäisten
(Bethylidae) ja pihtipistiäisten (Dryinidae), tutkimus on
kuitenkin vähäistä ja tiedot niiden elintavoista ja taksonomiastakin ovat vielä puutteelliset. Harrastustoiminta
Myrkkypistiäiset 
on maantieteellisesti keskittynyt erityisesti Etelä- ja ItäSuomeen, kun taas Pohjois-Suomi on jäänyt vähemmälle
huomiolle. Myös runsaslajisessa Lounais-Suomessa on
keräilty myrkkypistiäisiä suhteellisen vähän. Suurin osa
havaintotiedoista on tallennettu Hyönteistietokantaan ja
Kotka-tietokantaan, joista ne ovat selattavissa Lajitietokeskuksen sivuston kautta. Myrkkypistiäisten luetteloa
on ylläpidetty osana Lajitietokeskuksen nimistöluetteloa Suomen eliölajeista, ja kaikki muutokset on dokumentoitu pistiäistyöryhmän kotisivuilla. Edellisessä
arvioinnissa puukkopistiäisten (Tiphiidae) alaheimoksi
luokiteltu Thynnidae on nostettu omaksi heimokseen
(Pilgrim ym. 2008, Branstetter ym. 2017), kuten myös
petopistiäisten (Crabronidae) alaheimoina tai sukukuntina aiemmin pidetyt Astatidae, Bembicidae, Mellinidae,
Pemphredonidae, Philanthidae ja Psenidae (Sann ym.
2018). Tässä työssä petopistiäisiin (”Spheciformes”) on
sisällytetty myös heimot Ampulicidae ja Sphecidae.
Arviointi
Uhanalaisuusarviointia varten koottiin kaikki saatavilla
olleet vuoden 2010 Punaisen listan (luokat RE, CR, EN,
VU, NT, DD) lajeja ja muita harvinaisia lajeja koskevat
havainnot vuosilta 2009–2017. Tätä vanhemmat aineistot
oli jo pääosin kerätty edellistä arviointia varten, mutta
Juuso Paappanen tarkisti ja digitoi Luomuksen tiepistiäisten (Pompilidae) kokoelmat nyt aiempaa tarkemmin.
Pääasiassa Pekka Punttila ja Kari Vepsäläinen keräsivät
muurahaishavainnot. Koottujen tietojen pohjalta Juho
Paukkunen laati alustavan arvioinnin, ja pistiäistyöryhmän jäseniltä saadun palautteen perusteella hän myös
teki lopullisen luokituksen ja dokumentoi arvioinnin.
Arviointiin pyrittiin sisällyttämään kaikki Suomen
myrkkypistiäislajit (taulukko 96). Edellisessä arvioinnissa valtaosin arvioimatta jääneet pihtipistiäiset pystyttiin nyt arvioimaan kokonaan lukuun ottamatta heikosti
tunnettua Lonchodryinus-sukua (Suomessa ainakin kahdeksan lajia), jotka jätettiin arvioimatta (NE). Myös kaikki kultapistiäiset pystyttiin nyt arvioimaan ensimmäistä
kertaa. Lonchodryinus-lajien lisäksi viisi muuta lajia jouduttiin jättämään arvioinnin ulkopuolelle (NE), koska
niiden kotimaisuuteen tai taksonomiseen asemaan liittyi
epäselvyyksiä. Arviointiin soveltumattomia (NA) lajeja
oli yhteensä 18. Niistä kahdeksan on löytynyt Suomesta
vasta viimeisten kymmenen vuoden aikana, yhdeksän
elää meillä vain sisätiloissa tai tarhattuna ja yksi laji on
todennäköisesti satunnainen harhailija. Kaikkiaan arvioituja lajeja oli 45 enemmän kuin edellisessä arvioinnissa ja arvioitujen lajien osuus kaikista lajeista oli 95 %
(vuonna 2010 90 %).
Myrkkypistiäisten arvioinnissa sovellettiin pääasiassa B-kriteeriä, joka ottaa huomioon levinneisyys- ja
esiintymisalueiden laajuuden sekä elinympäristön
määrässä tapahtuneen ja tulevaisuudessa mahdollisesti
tapahtuvan (ts. ennustetun) muutoksen. A-kriteeriä ei
voitu käyttää, koska myrkkypistiäisten kannanmuutoksista viimeisten kymmenen vuoden ajalta ei ollut
riittävän luotettavia tietoja saatavilla. Myöskään C- ja
D1-kriteereistä ei ollut apua arvioinnissa, koska tiedot
lisääntymiskykyisten yksilöiden määristä puuttuivat.
D2-kriteeriä sovellettiin vain hyvin harvinaisille lajeille,
joilla suppean levinneisyyden ja elinympäristön vähyyden vuoksi arvioitiin olevan enintään viisi esiintymää
Suomessa.
Elinympäristöjen määrittely tuotti usein vaikeuksia,
sillä suuri osa myrkkypistiäisistä elää aurinkoisilla metsänreunoilla ja paahdeympäristöissä, kuten hietikoilla
ja pienlentokentillä, joita ei voi yksiselitteisesti sijoittaa
uhanalaisuusarvioinnissa käytettyihin elinympäristöluokkiin. Sisämaan hietikoilla elävien lajien elinympäristöluokkana käytettiin yleensä paahteisia harjumetsiä, koska avoimet hietikot sijaitsevat useimmiten harjualueilla. Aurinkoisilla metsänreunoilla elävien lajien
pääasialliseksi elinympäristöksi merkittiin usein vain
paahteinen metsä, vaikka monessa tapauksessa myös
kulttuuriympäristö, kallio, ranta tai muu metsään rajoittuva avoin ympäristö olisi voitu luokitella elinympäristöksi. Metsänreunalajit ovat tyypillisesti kuolleessa
puussa pesiviä myrkkypistiäisiä, jotka hankkivat ravintonsa niityiltä tai muilta avoimilta alueilta. Pääasiassa
sulkeutuneessa metsässä eläviä lajeja on myrkkypistiäisissä hyvin vähän.
Hävinneiksi (RE) luokiteltiin pääasiassa sellaiset lajit, joiden viimeiset havainnot on tehty ennen vuotta
1970, eikä uudempia löytöjä ole etsinnöistä huolimatta.
Suurikokoinen ja helposti tunnettava pihkanverhoilijamehiläinen (Megachile ericetorum) luokiteltiin kuitenkin
hävinneeksi, vaikka siitä on havaintoja vielä 1970-luvulta. Useimpien hävinneiden lajien elinympäristö on
vähentynyt voimakkaasti viimeisten sadan vuoden
aikana. Hävinneiden määrä saattaa olla arvioitua suurempi, sillä joidenkin nyt uhanalaisiksi luokiteltujen
myrkkypistiäisten viimeiset havainnot ovat 1970-luvulta
tai 1980-luvun alusta. Pohjois-Suomesta löytyneen taigamuurarimehiläisen (Osmia disjuncta) viimeisin havainto
on 1940-luvulta, mutta laji arvioitiin puutteellisesti tunnetuksi (DD) sen tunnistamiseen liittyvien vaikeuksien,
tavanomaisen elinympäristön ja huonosti tutkitun levinneisyysalueen takia.
Myrkkypistiäiset
Arvioinnin yhteydessä kaikille uusille Punaisen listan lajeille pyrittiin muodostamaan suomenkielinen
nimi, jos sellaista ei ollut aiemmin tiedossa. Punaisen
listan pihtipistiäiset (kahdeksan lajia) jäivät kuitenkin
vielä vaille suomalaisia nimiä. Uusi nimi annettiin yhteensä 22 lajille.
Uhanalaisuus
Runsaat kaksi kolmasosaa (68,5 %) arvioiduista myrkkypistiäisistä luokiteltiin elinvoimaisiksi (LC) (taulukko
97). Hävinneiksi (RE) arvioitiin 22 lajia (3,4 %), uhanalaisiksi (VU, EN ja CR) 97 lajia (15,1 %), silmälläpidettäviksi
(NT) 76 lajia (11,8 %) ja puutteellisesti tunnetuiksi (DD)
seitsemän lajia (1,1 %). Punaisen listan lajien osuus kokonaislajimäärästä on varsin suuri, 31,5 %, mikä on sama
kuin edellisessä arvioinnissa. Uhanalaisten lajien osuus
oli erityisen suuri tiepistiäisissä (29,8 %), kultapistiäisissä
(22,4 %) ja mesipistiäisissä (17,0 %). Muurahaisten (9,3 %)
ja ampiaisten (9,5 %) osalta osuus oli selvästi myrkkypistiäisten keskiarvoa pienempi.
Paahdeympäristöt, kuten hiekkapohjaiset kedot, hietikot, avoimet harjurinteet, hiekkakuopat ja paahteiset
tienpientareet ovat uhanalaisten myrkkypistiäisten tärkeimpiä elinympäristöjä. Yhteensä noin puolet punaisen listan lajeista elää pääasiassa näissä biotoopeissa.
Esimerkkejä paahdeympäristöjen uhanalaisista myrkkypistiäisistä ovat runsaskukkaisilla kedoilla elävä kultamaamehiläinen (Andrena humilis, CR) ja paahteisilla
harjualueilla elävä pikipistiäinen (Ferreola diffinis, EN).
Molemmista lajeista on melko paljon vanhoja löytöjä
koko eteläisestä Suomesta, mutta hyvin vähän tuoreita
havaintoja. Kultamaamehiläinen on kärsinyt varsinkin
perinteisen karjatalouden loppumisesta, kun taas pikipistiäinen on todennäköisesti harvinaistunut metsäpalojen torjunnan ja muiden metsänhoidollisten toimien
seurauksena.
Aurinkoiset, yleensä kuollutta puuta sisältävät metsänreunat ja -aukiot ovat pääasiallinen elinympäristö
noin 15 %:lle Punaisen listan lajeista. Kaivuriampiainen
(Discoelius dufourii, NT) sekä sen pesissä loisivat hammaskultiainen (Chrysis brevitarsis, VU) ja vyökultiainen
(Chrysis equestris, EN) ovat esimerkkejä tällaisista metsälajeista. Metsätalous ja metsälaidunnuksen loppuminen
ovat osaltaan vaikuttaneet niiden harvinaistumiseen.
Monet kolopesijät ja niiden loiset elävät mieluiten hirsirakennusten seinissä ja muissa puurakennelmissa kulttuuriympäristöissä. Tällaiset rakennetut perinnemaisemat
ovat tärkein elinympäristö noin 11 %:lle Punaisen listan
lajeista. Niihin kuuluvat muun muassa Laelius-suvun
lattapistiäiset (NT) ja monet uhanalaiset Chrysis-suvun
kultapistiäiset. Vanhojen rakennusten katoaminen on
ollut näille lajeille erityisen haitallista.
Muiden elinympäristöjen merkitys uhanalaisille
myrkkypistiäisille on melko vähäinen. Tunturipaljakoilla elää kaksi uhanalaista ja kolme silmälläpidettävää
lajia, kun taas soilla ja kallioilla on kummassakin yksi
uhanalainen laji. Muutamia silmälläpidettäviä lajeja elää
myös ruovikko- ja luhtarannoilla.
Elinympäristöjen umpeenkasvu arvioitiin merkittävimmäksi uhanalaisuuden syyksi kaikkiaan 64 uhanalaiselle ja 45 silmälläpidettävälle lajille. Kuolleen puuaineksen väheneminen taas katsottiin tärkeimmäksi
uhanalaisuuden syyksi 19 uhanalaiselle ja 17 silmälläpidettävälle lajille. Ilmastonmuutos arvioitiin kuuden lajin, satunnaistekijät kuuden lajin ja rakentaminen viiden
lajin tärkeimmäksi uhanalaisuuden syyksi. Lisäksi muutamalla lajilla metsien uudistamis- ja hoitotoimet, metsien puulajisuhteiden muutokset, tai ojitus ja turpeenotto
ovat uhanalaisuuden merkittävimpiä syitä. Seitsemän
lajin, kuten tarhaloiskimalaisen (Bombus barbutellus, CR)
ja metsäloisampiaisen (Dolichovespula omissa, VU), uhanalaistumisen syitä ei tunneta.
Myrkkypistiäisille uhkatekijät ovat pitkälti samoja
kuin uhanalaisuuden syyt. Elinympäristöjen umpeenkasvu on tärkein uhka varsinkin kaikkein uhanalaisimmille lajeille. Muita merkittäviä uhkia ovat kuolleen
puuaineksen väheneminen, rakentaminen ja vieraiden
lajien, kuten lupiinin ja kurtturuusun leviäminen. Koska
Myrkkypistiäiset 
monien uhanalaisten lajien elinalueet ovat hyvin pieniä,
myös satunnaistekijät ovat mahdollisia uhkia. Ilmastonmuutos uhkaa erityisesti pohjoisen Lapin kimalaislajeja.
Torjunta-aineiden, kuten neonikotinoidien, aiheuttamaa
mahdollista uhkaa uhanalaisille lajille ei kyetty arvioimaan tiedon puutteen takia. Suomessakin torjuntaaineet ovat voineet vähentää monia myrkkypistiäislajeja,
mutta niistä aiheutuvaa suoranaista vaaraa lajien säilymiselle on vaikea osoittaa.
Edellisen arvioinnin jälkeen Punaiselta listalta poistetut 32 lajia on lueteltu taulukossa 98. Valtaosa niistä, 29
lajia, oli aiemmin luokiteltu silmälläpidettäviksi (NT),
mutta yksi laji oli luokiteltu vaarantuneeksi (VU) ja kaksi
lajia puutteellisesti tunnetuiksi (DD). Muutosten syynä
oli useimmiten uusi tieto, ja vain neljän lajin kohdalla
poiston Punaiselta listalta katsottiin johtuvan aidosta
yleistymisestä. Edellisessä arvioinnissa elinvoimaiseksi
(LC) luokitellun lajin Pemphredon lethifer todettiin sisältävän Suomessa kaksi erillistä lajia: P. lethifer (sensu stricto)
ja P. littoralis. Näistä jälkimmäinen arvioitiin edelleen
elinvoimaiseksi (LC), mutta ensimmäinen luokiteltiin
puutteellisesti tunnetuksi (DD).
Suojelu, seuranta ja tutkimus
Uhanalaisten myrkkypistiäisten esiintymät sijaitsevat
pääosin suojelualueiden ulkopuolella perinnebiotoopeilla ja paahdeympäristöissä. Elinympäristöjen hoito
estämällä niiden umpeenkasvu ja säilyttämällä osittain
paljas maanpinta onkin useimmiten paras keino suojella uhanalaisia lajejamme. Myös aurinkoisilla paikoilla
sijaitsevien kuolleiden puiden ja vanhojen hirsirakennusten, kuten latojen ja aittojen, säilyttäminen on uhanalaisille myrkkypistiäisille tärkeää. Kuolleiden puiden
säästäminen hakkuissa nostettiin tärkeäksi metsäelinympäristöjen tilan edistämisen toimenpiteeksi ELITEtyöryhmän mietinnössä (Matveinen ym. 2015).
Monet uhanalaisten lajien esiintymät sijaitsevat puolustusvoimien harjoitusalueilla ja lentokentillä. Näillä
alueilla puolustusvoimien toiminnan ja lentoliikenteen
jatkuminen entiseen tapaan todennäköisesti turvaa lajien säilymisen. Monin paikoin myrkkypistiäisille soveliaat kedot ja paahderinteet ovat käyneet niin vähiin, että
uusien elinympäristöjen luominen ja ennallistaminen
puustoa raivaamalla tai kulottamalla on suositeltavaa.
Karuunnuttamiskulotus ja paahdeympäristöjen hoito sekä ennallistamispoltot suojelualueilla ja toisaalta monimuotoisuutta edistävä kulotus talousmetsissä nostettiin
tärkeiksi metsäelinympäristöjen tilan edistämisen toimenpiteiksi ELITE-työryhmän mietinnössä (Matveinen
ym. 2015). Puiden koloissa pesivien myrkkypistiäisten
keinopesät eli hyönteishotellit ovat tulleet suosituiksi
viime vuosina kotipuutarhureiden ja kesämökkiläisten
keskuudessa. Keinopesillä voidaan auttaa monia kolopesijöitä ja todennäköisesti myös joitakin uhanalaisia
lajeja. Niiden runsastuminen on erityisen suotavaa kaupunkialueilla ja kaikkialla kulttuuriympäristöissä, joissa
luontaiset pesäpaikat ovat käyneet vähiin (MTT 2013).

Uhanalaisten myrkkypistiäisten seurantaa ei ole
kattavasti järjestetty, mutta pistiäistyöryhmä ja sen jäsenet ovat tarkistaneet monien lajien tunnettuja esiintymispaikkoja sekä etsineet uusia esiintymiä eri puolilla
maata. Myös esimerkiksi Metsähallituksen Paahde-LIFE -hankkeessa on saatu arvokasta tietoa uhanalaisten
myrkkypistiäisten esiintymisestä. Toistaiseksi myrkkypistiäisten suojelua ei ole juurikaan käytetty suojelualueiden perustamisen tai hoitotoimien perusteena, mutta
monet perinnebiotooppien ja paahdeympäristöjen kunnostus- ja hoitohankkeet ovat todennäköisesti hyödyttäneet myös uhanalaisia myrkkypistiäislajeja. Jatkossa
kartoituksia tulisi kohdistaa erityisesti Lounais-Suomen
perinne- ja paahdeympäristöihin sekä Pohjois-Suomen
huonosti tutkituille alueille. Myös huonoimmin tunnettujen lajiryhmien, ennen kaikkea latta- ja pihtipistiäisten
taksonomista perustutkimusta tulisi edistää. Valtakunnallisen pölyttäjähyönteisseurannan käynnistäminen
olisi myös tärkeää, jotta myös yleisten lajien mahdollinen taantuminen voitaisiin havaita ja sen syihin puuttua
ajoissa.
Vuonna 2018 Suomesta tunnettiin 218 vesiperhoslajia,
kun koko maailman lajiluku oli lähes 15 000. Suomessa ryhmän tietoa on kertynyt 2000-luvulla huomattavia
määriä muun muassa laajoissa Malaise-pyydyksin toteutetuissa kartoituksissa, pohjaeläintutkimuksissa sekä
perhosharrastajien ja -tutkijoiden valopyydyksin keräämien aineistojen ohessa. Hiljattain julkaistut määritysteokset vesiperhostoukista (Rinne & Wiberg-Larsen 2017)
ja aikuisista (Salokannel & Mattila 2018) oletettavasti
lisäävät ryhmän tuntemusta tulevaisuudessa. Toisaalta
edelleen noin 20 lajin toukkavaiheet ovat täysin tuntemattomat, ja kaikkien lajien suojelubiologiaan liittyviä
merkittäviä perustietoja, kuten ilmastonmuutoksen ja
useimpien kemikaalien vaikutuksia tunnetaan kovin
vajavaisesti.
Arviointi
Kaikki Suomen vesiperhoslajit olivat mukana luokittelussa. Pääasiassa kirjoittajien kokoama, julkaistuista
ja julkaisemattomista havaintotiedoista koostuva laaja
tietokanta on ollut merkittävänä apuvälineenä arviointityössä. Tämän avulla on kullekin lajille voitu ainakin
karkeasti arvioida levinneisyys- ja esiintymisalue. Monien harvinaisimpien lajien esiintymiä on tarkastettu ja
Juha Salokannel, Jari Ilmonen, Pekka Majuri, Aki Rinne & Jukka Salmela
Vesiperhoset • Caddisflies
Trichoptera
uusia esiintymiä etsitty 2000-luvulla aktiivisesti, joten
niiden tuntemus on kohentunut tyydyttävälle tasolle.
Vakioitujen seurantojen vähyyden, hyönteisten lyhyen
sukupolviajan ja suhteellisen lyhyeksi (10 vuotta) jäävän
uhanalaisuustarkastelujakson vuoksi suhteellisen yleistenkin lajien mahdollinen pidempiaikainen taantuminen on helposti voinut jäädä huomaamatta.
Keltasarvekkaan (Ceraclea riparia), pisamasarvekkaan
(Setodes punctatus) ja kymisarvekkaan (Oecetis tripunctata) esiintyminen Suomessa on selvinnyt vasta vuonna
2011. Lajit saattavat olla melko uusia tulokkaita Suomessa, mutta ne ovat selvästi vakiintuneet ja ne on arvioitu
kuten pidempään Suomesta tunnetut lajitkin. Tarkastelluista 218 lajista neljä katsottiin arviointiin soveltumattomiksi (NA), koska kyseisillä lajeilla ei katsota olevan
Suomessa vakinaista kantaa.
Uhanalaisuus
Arvioiduista 214 vesiperhoslajista Punaisen listan lajeja on 30 (taulukko 99). Lajeista kahdeksan arvioitiin
uhanalaisiksi, kaksi erittäin uhanalaiseksi (EN) ja kuusi
vaarantuneeksi (VU) (taulukko 100). Edellisessä arvioinnissa erittäin uhanalaisiksi (EN) katsottiin neljä lajia
ja vaarantuneiksi seitsemän lajia (Salokannel ym. 2010).
Silmälläpidettäviä (NT) lajeja arvioitiin nyt olevan 21.
Vesiperhoset 
Yksi laji, idänviirusirvikäs (Grammotaulius sibiricus) on
katsottu Suomesta hävinneeksi (RE), sillä lajista ei ole
havaintoja yli sataan vuoteen. Yhtään lajia ei arvioitu
enää puutteellisesti tunnetuiksi (DD). Valtaosa uhanalaisuuden muutoksista edelliseen arviointiin verrattuna
johtuu kasvaneesta tietomäärästä. Aiemmin silmälläpidettävä pirkanpalkonen (Oxyethira tamperensis) arvioitiin
nyt elinvoimaiseksi (LC) (taulukko 101).
Uhanalaisten ja silmälläpidettävien vesiperhosten
uhanalaisuuden ja taantumisen syitä ovat muun muassa
kemialliset haittavaikutukset (14 lajia), vesirakentaminen (12) sekä ojitus ja turpeenotto (11). Tulevaisuuden
uhkatekijöiksi on arvioitu samojen syiden lisäksi muun
muassa ilmastonmuutos (9 lajia).
Monien kemiallisten torjunta-aineiden, maa- ja metsätaloudessa käytettyjen lannoitteiden, sekä toksisten
sinilevien haittavaikutukset tunnetaan puutteellisesti.
Useiden vesiperhoslajien esiintymien keskittyminen hyvälaatuisille latvavesille antaa kuitenkin selviä viitteitä
kemiallisten haittavaikutusten merkityksestä. Vesirakentamiseen liittyy paitsi suoranaisesti vesiympäristön
kaivaminen ja patoaminen, niin myös valuma-alueilla
tapahtuvat voimakkaat maankäytölliset toimenpiteet.
Vaikka ojituksen ja turpeenoton vaikutukset kohdistuvat ensisijaisesti kohteena olevien suoalueiden lajistoon,
arvioidaan sen vaikutus merkittäväksi uhkatekijäksi ennen kaikkea alapuolisten vesistöjen vesiperhoslajistolle.
Ilmastonmuutoksen vaikutuksista vesiperhosiin ei ole
vielä tutkittua tietoa, mutta potentiaaliset vaikutukset
ovat kuitenkin moninaisia; elinympäristöissä jäätymiseltä suojaavan lumipeitteisyyden väheneminen, rehevöitymisen kiihdyttämä happikato ja sinilevien runsastuminen voidaan arvioida kasvaviksi rasitteiksi kautta maan.
Suojelu ja seuranta
Vesien tilan kohentamiseen tarkoitetut vesiensuojeluhankkeet vaikuttavat vesiperhosiin pääsääntöisesti positiivisella tavalla. Luonnontilaisten lähteiden lainsuoja
on ensiarvoisen tärkeä monille lähinnä vain lähdevesiin
sopeutuneille vesiperhoslajeille, kuten lähdesirvikkäälle
(Crunoecia irrorata) ja useille neitosirvikäslajeille (Apatania) ja lain noudattamista tulee tämän vuoksi tarkasti
valvoa. Uhanalaisten lajien esiintymät sijaitsevat valtaosin suojelualueiden ulkopuolella.
Vesiperhosten kantojen kehitystä ei juurikaan seurata
pitkäaikaisesti ja järjestelmällisesti vakioiduilla menetelmillä ja paikoilla. Tästä poikkeuksena ovat Värriön
tutkimusaseman pitkäaikainen valopyydysseuranta, sekä eräät pohjaeläinseurannat, joissa osa lajistosta määritetään vain suku- tai heimotasolle. Seurannan puute

vaikeuttaa lajien taantumisen havaitsemista luonnollisista kannanvaihteluista. Vesiperhosten tulevan uhanalaisuuden arvioinnin luotettavuuden varmistamiseksi
käynnissä olevia seurantoja on jatkettava, ja seurannan
kattavuutta pitäisi parantaa nykyistä selvästi laajemmalla seurantaohjelmalla.
Kiitokset
Kiitokset lukuisille tietojaan toimittaneille tutkijoille ja
harrastajille.
Suomesta tunnetaan yhteensä noin 2 600 perhoslajia, ja
lajimäärä on kasvanut 41 lajilla edellisestä arvioinnista
(Kaitila ym. 2010). Merkittävin syy lajimäärän kasvuun
ovat maahan levittäytyneet uudet lajit. Arvioinnissa
käytetty systematiikka on Suomen Lajitietokeskuksen
nimistöluettelon mukainen.
Perhosten uhanalaisuusarvioinnin tärkein lähdeaineisto oli Suomen Lajitietokeskuksen Vihko-havaintotietojärjestelmään nyttemmin viety hyönteistietokanta,
jossa oli arviointiprosessin aikaan yli kolme miljoonaa
perhoshavaintoa. Useiden harvinaisten lajien havaintotietoja ei kuitenkaan ole tallennettu missään muodossa,
ja siksi lisätietoja haettiin useista yksityiskokoelmista.
Jonkin verran tarkastettiin hyönteistietokannassa olevien epäselviksi tulkittujen harvinaisten lajien havaintojen
määrityksiä, etenkin silloin, kun niillä oli vaikutusta kyseisen lajin uhanalaisuusluokkaan. Kattavia tarkistuksia ei ollut mahdollista tehdä tämän työn yhteydessä.
Havaintoaineiston laadun jatkuva heikkeneminen on
ongelma uhanalaisuuden arvioinnin kannalta, ja vähintään korkeissa uhanalaisluokissa (CR, EN) olevien
lajien hyönteistietokantaan tallennetut havainnot tulisi
tarkistaa systemaattisesti ensi tilassa.
Kari Nupponen, Marko Nieminen, Jari-Pekka Kaitila, Petri Hirvonen, Reima Leinonen, Hannu Koski,
Jaakko Kullberg, Erkki Laasonen, Juha Pöyry, Tatu Sallinen & Panu Välimäki
Perhoset • Butterflies and Moths
Lepidoptera
Perhoslajiston tuntemuksen taso on Suomessa yleisesti ottaen erinomainen, ja selkeästi paras eteläisimmässä Suomessa (pl. Ahvenanmaa). Tietämyksen taso
heikkenee kohti pohjoista Metsä-Lappiin asti, mutta
Tunturi-Lapin lajisto tunnetaan selvästi paremmin. Ahvenanmaan ja Metsä-Lapin lajiston tuntemuksen taso on
edelleen heikkenevä, kun muissa vyöhykkeissä lajiston
tuntemus vähitellen paranee.
Arviointi
Perhosten uhanalaisuusarvioinnissa tarkasteltiin yhteensä 2 358 lajia ja 2 362 taksonia (neljällä lajilla alalajit
käsiteltiin erillisinä taksoneina). Perinteisen jaottelun
mukaisesti pikkuperhoslajien määrä oli 1 307 ja suurperhoslajien 1 051. Perhosten uhanalaisuusarvioinnista
on vastannut Suomen Perhostutkijain Seuran (SPS) suojelutoimikunta. Arviointityön tekivät Kari Nupponen,
Jari-Pekka Kaitila ja Petri Hirvonen. Arviointia kommentoivat suojelutoimikunnan muut jäsenet.
Arviointi perustui pääsääntöisesti Lajitietokeskuksen
havaintoaineistoon, mutta myös muiden tietokantojen ja
tietolähteiden täydentävään aineistoon. Päiväperhosten
arvioinnissa hyödynnettiin Etelä-Karjalan Allergia- ja
Ympäristöinstituutin valtakunnallisen päiväperhosseurannan aineistoa (Saarinen 2018) ja Suomen ympä-
Perhoset 
ristökeskuksen maatalousympäristön päiväperhosseurannan aineistoa (Suomen ympäristökeskus 2018), sekä
karvakehrääjämäisten, kehrääjämäisten, mittarimaisten,
sirppisiipimäisten ja yökkösmäisten perhosten arvioinnissa valtakunnallisen yöperhosseurannan (Nocturna)
aineistoa (Leinonen ym. 2016).
Ensivaiheessa kaikki taksonit (2 604) luokiteltiin mahdollisesti uhanalaisiin (CR–VU), selvästi elinvoimaisiin
(LC) ja arviointiin soveltumattomiin (NA) lajeihin. Vieraslajeiksi tulkituilla kasveilla toukkana elävät vakiintuneet perhoslajit otettiin mukaan arviointiin, koska
valtaosan niistä tulkittiin levittäytyneen maahamme
luontaisesti, eikä loppujenkaan lajien kulkeutumista ihmisen avustuksella joko tietoisesti tai tahattomasti voida
pitävästi osoittaa. Arviointiin soveltumattomiksi (NA)
todettiin 240 lajia ja kaksi lajia jätettiin arvioimatta (NE).
Perhosten arvioinnissa sovellettiin A-, B- ja D2-kriteerejä, ja käytetyin oli B-kriteeri. Vain osassa Suomea
esiintyvillä, harvinaisehkoilla ravintokasveilla elävillä
ja/tai elinympäristönsä suhteen vaativilla perhoslajeilla esiintymisalueen koko on usein niin pieni, että se
täyttää uhanalaisuuden raja-arvon. Esiintymisalueiden
koon laskemisessa käytettiin jo vuoden 2000 arvioinnin
yhteydessä kehitettyä laskentamallia (Rassi ym. 2001)
pohjautuen 2 x 2 kilometrin ruutukokoon.
A-kriteerin levinneisyys- tai esiintymisalueen taantumisen raja-arvojen täyttymistä ei voitu luotettavasti
tulkita havaintotiedon puutteellisuuden vuoksi. Esimerkiksi monen pohjoisen lajin selvä pitkäaikainen
taantuminen levinneisyyden eteläosassa viimeisen sadan vuoden aikana on helposti osoitettavissa, mutta ei
A-kriteerin edellyttämän 10 vuoden tarkastelujakson
aikana. Monien taantuneiden lajien havaintoja tarkasteltiin pidemmällä aikavälillä (jopa 30–50 vuotta), jotta
luontaisista pitkäaikaisista kannanvaihteluista johtuva
näennäinen taantuminen tarkastelujaksolla voitiin sulkea pois. Pohjoiseen vetäytyneiden lajien taantumisen
prosenttimääräistä arviointia hankaloitti myös se, että
monet niistä esiintyvät Lapissa edelleen runsaina, ja ovat
olleet etelässä vähälukuisia jo ennen vetäytymistään.
Yksilömäärien taantumisen arviointiin soveltuvaa aineistoa oli käytettävissä lähinnä suurperhosista päivä- ja
yöperhosseurantojen ansiosta. Seurantatietoa ei kuitenkaan pystytty käyttämään suoraan taantumisen arviointiin, vaan havaintoverkostojen vuosittaisista muutoksista johtuva vaikutus sekä perhoskantojen vuosittaisten ja/
tai jaksollisten kannanvaihtelujen vaikutus jouduttiin
arvioimaan. Usein havaintoaineisto viittasi suurempaan
taantumiseen kuin mitä lopullisessa arvioinnissa päädyttiin varovaisuusperiaatteen mukaisesti käyttämään.
B-kriteerin ehtojen (a-c) vaikutus luokkaan oli usein
suuri. Helpoimmin tulkittava ehto oli taantuminen, kun
lajin ja/tai elinympäristön taantuminen oli selvää. Sen
sijaan voimakas pirstoutuminen ja voimakas kannanvaihtelu olivat monesti hankalammin arvioitavia. Pirstoutumis- ja kannanvaihteluehtoja pyrittiin soveltamaan
melko tiukasti, eikä rajatapausten tulkittu täyttävän kyseisiä ehtoja.
D2-kriteerin raja-arvot täyttyivät monilla harvinaisilla, hyvin suppeissa esiintymissä elävillä lajeilla. Koska
D2-kriteerillä määräytyvä luokka on korkeintaan vaarantunut (VU), sama laji täytti usein B-kriteerillä korkeamman luokan raja-arvot.
Muutama vasta tarkastelujaksolla Suomesta löydetty
laji tulkittiin vakiintuneiksi, mutta aiemmin havaitsematta jääneiksi. Sen vuoksi ne otettiin jo nyt arviointiin
mukaan eikä viety vakiintumattomana uutena lajina
luokkaan arviointiin soveltumattomat (NA). Tällainen
laji on esimerkiksi Kymenlaaksosta vuonna 2017 löytynyt Nemophora minimella -surviaiskoi, jonka esiintyminen
on epäilemättä vanhaa perua.
Uhanalaisuus
Arvioiduista 2 362 taksonista Punaiselle listalle luokiteltiin 30,3 % (taulukko 102). Hävinneiksi (RE) arvioitiin
20 taksonia ja uhanalaisiksi (CR–VU) 421 (taulukko 103).
Silmälläpidettäviä (NT) taksoneja on 261 ja puutteellisesti tunnettuja (DD) 14. Uhanalaisten (CR–VU) taksonien
Perhoset • Lepidoptera
472
.
määrä kasvoi 43:lla edelliseen arviointiin (Kaitila ym.
2010) verrattuna. Myös luokittelu muuttui huomattavan
monella taksonilla: Punaiselta listalta poistettiin 116
taksonia (taulukko 104) ja sinne lisättiin 140 taksonia.
Pääsyynä listalta poistamiseen oli aito muutos (102 lajia),
ja pääsääntöisesti se koskee nopeasti runsastuneita ja
levinneisyysaluettaan laajentavia eteläisiä ja lounaisia
lajeja, kuten vaahterayökköstä (Acronicta aceris) ja lehvämittaria (Hemithea aestivaria). Aiemmin hävinneiksi
(RE) tulkituista 19 lajista kolme on palannut takaisin
Suomen lajistoon. Monet jaloihin lehtipuihin (erityisesti
tammeen) sitoutuneet lounaiset lajit ovat elpyneet, ja niiden levinneisyysalueet ovat merkitsevästi laajentuneet
viimeisten kymmenen vuoden aikana. Nämä lajit ovat
selvästi hyötyneet edellisiä vuosikymmeniä lämpimämmästä ilmastosta (esim. tammikovertajakoi (Acrocercops
brongniardellus)).
Eniten uhanalaisia ja silmälläpidettäviä perhoslajeja
on perinneympäristöissä ja muissa ihmisen muuttamissa ympäristöissä (41 % uhanalaisista ja silmälläpidettävistä) sekä metsissä (26 %), mutta myös rannat (16 %), suot
(9 %) ja tunturipaljakat (9 %) ovat tärkeitä. Tarkemman
elinympäristöluokittelun mukaan eniten uhanalaisia ja
silmälläpidettäviä lajeja on lehdoissa (17 %), uuselinympäristöissä (16 %) sekä kedoilla ja nummilla (15 %).
Perhosten merkittävimmät uhanalaisuuden syyt ja
uhkatekijät eivät juuri ole muuttuneet edellisestä uhanalaisuusarvioinnista. Avoimien alueiden sulkeutuminen
on edelleen ainakin yksi uhanalaisuuden syistä (n. 60 %
uhanalaisista ja silmälläpidettävistä; 57 % v. 2010) ja uhkatekijöistä (63 %; 60 %) lähes 2/3:lle lajeista. Seuraavaksi
yleisimmät uhanalaisuuden syyt olivat kuloalueiden ja
muiden luontaisen sukkession alkuvaiheiden väheneminen (17 %; 20 %), useimmille hyönteisille luonteenomaiset suuret kannanvaihtelut (14 %; 23 %) sekä sääolot,
loisinta ja muut satunnaistekijät (12 %; 3 %). Seuraavaksi
tärkeimmät uhkatekijät olivat rakentaminen (24 %; 23 %),
suuret kannanvaihtelut (24 %; 36 %), kuloalueiden ja muiden luontaisen sukkession alkuvaiheiden väheneminen
(16 %; 20 %) ja ilmastonmuutos (14 %). Ilmastonmuutos
arvioitiin nyt uhkatekijäksi huomattavasti useammalle lajille kuin edellisessä arvioinnissa (5 %), sillä monen boreaalisen lajin vetäytyminen pohjoiseen on yhä
varmemmin nähtävissä havaintoaineistoista, ja ilmiön
voimistuminen lähivuosikymmeninä on todennäköistä.
Erityisen tärkeitä elinympäristöjä perhosille ovat
erilaiset paahdeympäristöt, joiden lajiston taantumiskehitys jatkuu edelleen umpeenkasvun takia. Toisaalta
listalla on myös paljon metsälajeja, joista moni vaatii
puolivarjoisia oloja (ei siis umpeutunutta metsää) tai
valoisia reunoja. Itämeren rannoilla elävää lajistoa uhkaavat erityisesti rehevöitymisen vaikutukset, ja muuta
rantalajistoa umpeenkasvu. Suolajiston tila vaikuttaa
heikkenevän nopeasti Etelä-Suomessa, jossa turpeenotto
ja ojituksen vaikutukset edelleen merkittävästi harventavat suoverkostoa. Monet etelässä taantuvista suolajeista
esiintyvät yhä runsaina Lapissa, ja uhanalaistuminen
koskeekin erityisesti niitä melko harvoja lajeja (esim.
suovenhokas (Nola karelica) ja vahakeltasiipi (Eilema cereolum)), joiden esiintymistä valtaosa tai kaikki sijaitsevat turvetuotantoon soveltuvilla Etelä- ja Keski-Suomen
soilla. Lisäksi on havaittavissa viitteitä viherkesannoilla
runsaana eläneen lajiston viimeaikaisesta taantumisesta. Tähän lienee syynä kesannoinnin olennainen väheneminen. Elinympäristöjen katoaminen yleisen elinympäristöjen umpeutumiskehityksen tai maankäytön
muutosten kautta on siis uhanalaisille ja silmälläpidettäville perhoslajeille suurin ihmisvaikutuksesta johtuva
uhkatekijä. Lisäksi tässä arvioinnissa oli jo selvästi nähtävissä ilmastonmuutoksen vaikutus monen boreaalisen
lajin levinneisyyden siirtymisenä pohjoista kohti. Ilmastonmuutos tulkittiin ainakin yhdeksi uhanalaistumisen
syyksi useimmilla tunturilajeilla, ja uhkatekijäksi vielä
useammalla tuntureiden perhosella.
Suojelu, seuranta ja tutkimus
Suomen Perhostutkijain Seuran suojelutoimikunta on
toiminut perhosten suojelun ja seurannan asiantuntijana. Toimikunta on keskittynyt erityisesti suojeltavien
lajien seurantaan ja niiden tunnettujen esiintymien tarkastamiseen sekä jonkin verran myös uusien esiintymien etsimiseen.
Monenlaisten ympäristömuutosten kiihtyessä pitkäaikaisten seurantojen merkitys korostuu entisestään.
Erityisesti 1990-luvulla aloitettuja maatalousympäristöjen perhosseurantaa, valtakunnallista päiväperhosseurantaa (NAFI) ja valtakunnallista yöperhosseurantaa
(NOCTURNA) tulisi paitsi jatkaa niin myös laajentaa.
Nämä pitkäkestoiset seurannat, joilla muutostrendit
pystytään luotettavasti osoittamaan, olivat avainasemassa useiden lajien uhanalaisuuden arvioinnissa. Lisäksi hyvin tärkeä tietolähde oli Suomen Perhostutkijain
Seuran ja Metsähallituksen luontopalvelujen yhteinen
tunturiperhosseuranta, joka on ollut käynnissä 11 vuotta
Kilpisjärven alueella (esim. Välimäki ym. 2011). Vuonna
2018 sitä laajennettiin Inariin ja Utsjoelle. Tämä seuranta
on hyvin tarpeellinen, sillä ilmastonmuutos vaikuttaa
voimakkaasti erityisesti korkealla esiintyvään arktiseen lajistoon. Etelä-Suomessa taantuneen suolajiston
systemaattiselle seurannalle on erityinen tarve muun
Perhoset 
Suomessa esiintyvistä kierresiipislajeista ja lisäksi Meri
Lähteenarolla on tekeillä opinnäytetyö Stylops-suvun
esiintymisestä Suomessa, jonka myötä tieto lajistostamme on lisääntynyt.
Arviointi
Arviointia varten Suomen suurimpien hyönteiskokoelmien (Luonnontieteellinen keskusmuseo, Oulun yliopiston eläinmuseo, Turun yliopiston eläinmuseo) kaikki
isäntälajiyksilöt tarkastettiin ja havaittujen kierresiipisten löytötiedot taltioitiin Kotka-tietokantaan. Tämän lisäksi näytteitä saatiin hyönteisharrastajilta. Kryptisten
Stylops-sukuun kuuluvien lajien esiintymisen selvittämiseksi soveltuville näytteille tehtiin DNA-viivakoodianalyysi, jonka avulla ulkonäöltään samankaltaiset
lajit pystyttiin erottamaan toisistaan. Lajien esiintymisen selvittämisessä hyödynnettiin myös tietoa niiden
isäntälajeista. Stylops-suku otettiin mukaan arviointiin,
sillä vaikka siihen kuuluvien lajien on vasta äskettäin
todettu esiintyvän Suomessa, ovat ne uuden taksonomisen tiedon ja museoaineiston perusteella meille vakiintuneita. Arvioinnissa tarkasteltiin soveltuvin osin
myös edellisessä uhanalaisuusarvioinnissa (Söderman
2010) käytettyä aineistoa, joka oli kerätty Suomen mesipistiäiset -kirjahankkeen (Söderman & Leinonen 2003)
ja Suomen kaskaiden taksonomia, levinneisyys, biologia
ja uhanalaisuus -projektin (Söderman 2007) yhteydessä.
Kierresiipisten arvioinnissa sovellettiin ainoastaan Bkriteeriä, koska saatavilla olevat tiedot eivät riittäneet
muiden kriteerien käyttämiseen.
Uhanalaisuus
Suomen yhdeksästä kierresiipislajista neljä luokiteltiin
elinvoimaisiksi (LC) (taulukot 105 ja 106). Näistä kannuskaskailla loisivan Elenchus tenuicornis -lajin luokitus pysyi samana edellisestä arvioinnista. Vakomehiläisillä loisivan vaskikierresiiven (Halictoxenos tumulorum) luokkaa
laskettiin silmälläpidettävistä (NT) elinvoimaisiin (LC)
uuden tiedon perusteella ja se siten poistettiin Punaiselta listalta (taulukko 107). Elinvoimaisista lajeista kaksi,
kangaskierresiipi (Stylops japonicus) ja pensaskierresiipi
(Stylops nevinsoni), kuuluvat maamehiläisillä loisivaan
kryptiseen lajiryhmään ja ne arvioitiin ensimmäistä kertaa. Molemmista lajeista on tuoreita havaintoja ja niiden
isännät ovat yleisiä ja laajalle levinneitä. Kierresiipislajeista kaksi merkittiin luokkaan puutteellisesti tunnetut
(DD). Näistä toinen, pikkukierresiipi (Stylops spreta), oli
ensimmäistä kertaa mukana arvioinnissa. Siitä on Suomesta vain yksi havainto vuodelta 1953 Ahvenanmaalta
ja sen esiintyminen Suomessa on epävarmaa. Toinen
puutteellisesti tunnettu (DD) kierresiipislaji on arpikaskaalla (Ulopa reticulata) loisiva Halictophagus silwoodensis,
josta on havaittu meillä vain yksi koirasyksilö vuonna
1967. Suomesta tavattu Andrena fuscipes -maamehiläisellä
loisiva vielä tieteelle kuvaamaton laji jätettiin arvioimatta (NE).
Punaisen listan lajien osuus arvioiduista lajeista on
kierresiipisillä noin 55,6 % (taulukko 105). Punaiselle listalle lisättiin kaksi lajia ja yhden listalla aiemmin
esiintyneen lajin luokkaa nostettiin. Uhanalaisia kaikista
kierresiipislajeista on noin 22,2 %. Silmälläpidettäväksi
(NT) luokiteltiin ensimmäistä kertaa arvioinnissa mukana oleva kevätkierresiipi (Stylops ater). Sen esiintyminen
on paikoittaista ja vaikka molemmat sen isäntälajit ovat
elinvoimaisia, on siitä 2000-luvulta vain kaksi havaintoa. Edellisessä arvioinnissa silmälläpidettäväksi (NT)
luokiteltu hietakierresiipi (Halictoxenos spencei) nostettiin luokkaan vaarantuneet (VU). Se on harvinainen
Lounais-Suomen laji, josta viimeisin havainto on vuodelta 1961. Hietakierresiipeä on tavattu meillä yleisiltä
Lasioglossum-suvun hietamehiläisiltä, jotka olivat myös
hyvin edustettuina läpikäydyissä kokoelmissa. Erittäin
uhanalaiseksi (EN) luokiteltiin ensimmäistä kertaa arvioinnissa mukana oleva ketokierresiipi (Stylops thwaitesi).
Museoaineiston pohjalta laji oli meillä vielä elinvoimainen 1900-luvun puolivälissä, jonka jälkeen kanta lähti
jyrkkään laskuun. Viimeisin havainto on vuodelta 1978.
Ketokierresiiven isännät ovat perinnebiotooppien lajeja
Kierresiipiset 
ja niistä yksi, ahomaamehiläinen (Andrena gelriae), on
erittäin uhanalainen. Muidenkin sen isäntälajien kannat
ovat luultavasti taantuneet niiden elinympäristöjen vähentyessä. Kierresiipisten vaikea havaittavuus on otettu
huomioon uhanalaisuusluokituksessa. On mahdollista,
että sekä hietakierresiipi että ketokierresiipi ovat jo hävinneet Suomesta, mutta niitä ei luokiteltu hävinneiksi
vaikean havaittavuuden tuoman epävarmuuden takia.
Suojelu, seuranta ja tutkimus
Kierresiipisille ei ole tehty suojelu- tai seurantasuunnitelmia. Koska tietomme ryhmästä on rajoittunutta, on
epätodennäköistä, että tulevaisuudessakaan niiden suojelua käytettäisiin yksistään suojelualueiden perustamisen tai hoitotoimenpiteiden perusteena. Tehokkaimmin
kierresiipisten suojelu onnistuu varmistamalla niiden
isäntien elinympäristöjen säilyminen. Punaisen listan
lajien isännät ovat niittylajeja, joiden elinympäristöjä
uhkaa avoimien alueiden sulkeutuminen. Erityisesti
perinneympäristöjen katoaminen on heikentänyt ketokierresiipien isäntälajien kantoja, ja lienee tärkein syy
myös ketokierresiiven kannanlaskuun. Lajien säilymisen kannalta niittyjen ja perinneympäristöjen suojelun
tehostaminen olisi tärkeää. Koska tieto lajistostamme on
vasta hiljattain parantunut, uuden aineiston kerääminen
on välttämätöntä lajien nykyisten esiintymien selvittämiseksi.
Kiitokset
Haluamme kiittää kotimaisia luonnontieteellisiä museoita yhteistyöstä ja pääsystä tutkimustyön tekemiseen
kokoelmissa. Erityinen kiitos Guy Södermanille, jonka
lahjoittamat kierresiipisnäytteet mahdollistivat lajistotutkimuksen tekemisen. Suurena apuna ovat myös olleet
kierresiipistutkijat Jakub Straka (Charles University, Praha) ja Jeyaraney Kathirithamby (University of Oxford).

Kaksisiipiset on Suomen toiseksi suurin hyönteislahko
pistiäisten (Hymenoptera) jälkeen. Suomesta tunnetaan
tällä hetkellä noin 7 120 kaksisiipislajia (Suomen Lajitietokeskus 2018). Edellisen arvioinnin jälkeen on uusia
lajeja löytynyt noin 600 (Kahanpää 2010, Penttinen ym.
2010). Todellinen maassamme esiintyvien lajien määrä
on epäilemättä paljon suurempi; Suomelle uusia kaksisiipisiä löydetään edelleen vuosittain 50–100 lajia. Tieteellisesti kuvattuja kaksisiipisiä on yli 150 000 lajia (Pape
ym. 2011). Todellinen maailman lajien määrä on edelleen
arvailujen varassa; yksin Kanadan kaksisiipisten lajimääräksi on arvioitu yli 50 000 lajia (Hebert ym. 2016),
josta ekstrapoloiden maailman Diptera-lajien määräksi
arvioksi saadaan useita miljoonia. Aikaisemmin täysin
tuntemattomia, tieteelle uusia kaksisiipislajeja löytyy
edelleen vuosittain Suomestakin, vaikka hyönteistutkimuksella on maassamme pitkät perinteet.
Jere Kahanpää & Jukka Salmela
Kaksisiipiset 
Lahko kaksisiipiset on perinteisesti jaettu kahteen
ryhmään, sääskiin ja kärpäsiin. Ryhmät erotetaan toisistaan muun muassa siipisuonituksen, tuntosarvien
rakenteen ja toukkien suuosien perusteella. Tämä jako
ei kuitenkaan ole monofyleettinen, toisin sanoen sääsket ja kärpäset eivät ole erillisiä evoluutiopuun haaroja.
Sääskiä ovat esimerkiksi hyttyset, mäkärät, surviaissääsket ja vaaksiaiset. Kärpäsiin kuuluvat muiden muassa
paarmat, kukkakärpäset, hirvikärpänen ja kurmu eli
porokiiliäinen.
Kaksisiipisten uhanalaisuuden arviointiin osallistui
kaksi eliötyöryhmää. Kärpästen sekä karva-, ikkunasekä sienisääskien uhanalaisuuden arvioinnin toteutti
Diptera-työryhmä. Muiden sääskien arviointi on tehty
vesihyönteistyöryhmässä. Työryhmäjaon ja lahkon suuren lajimäärän takia kaksisiipisten arvioinnin tulokset
esitellään kahtena erillisenä kokonaisuutena sääsket
(Nematocera) ja kärpäset (Brachycera).
Sääsket 
Sääsket ovat sekä taksonomisesti että elintavoiltaan monimuotoinen hyönteisryhmä. Suomesta tunnetaan nyt
2980 sääskilajia, jotka kuuluvat 27 heimoon. Yhtä sääskilajia ei ole toistaiseksi pystytty sijoittamaan mihinkään
heimoon (Kahanpää & Salmela 2014, taulukko 108). Uusia lajeja löytyy vuosittain ja viimeisten 10 vuoden aikana on maastamme kuvattu lukuisia tieteelle uusia lajeja
(esimerkiksi Salmela ym. 2014, Hippa & Vilkamaa 2016,
Salmela & Kolcsár 2017, Puchalski ym. 2018). Lajien levinneisyyden ja elinympäristövaatimusten tuntemus on
kasvanut merkittävästi kolmen viimeisen vuosikymmenen aikana, erityisesti 2000-luvulla, ja Suomea voidaan
pitää useimpien heimojen osalta maailmanlaajuisesti
vertailtuna hyvin tunnettuna alueena.
Vaaksiaisten (Tipulomorpha) toukat elävät enimmäkseen kosteikoilla, mutta myös kostealla maalla, sienien
itiöemillä, lahopuulla ja eräät lajit jopa paahteisilla hiekkamailla. Surviaissääskien (Chironomidae) toukkia elää
kaikenlaisissa vesiympäristöissä ja kosteikoilla, ja ne ovat
sekä lajimäärältään että biomassaltaan tärkeimpiä pohjaeläimiä useimmissa sisävesissä. Mäkärien (Simuliidae)
toukat elävät kaikenkokoisissa virtavesissä mitättömistä
suo- tai sulavesinoroista suurjokiin. Useimmat mäkärälajit ovat kuitenkin erikoistuneet vain tietyn kokoluokan
Jukka Salmela, Jevgeni Jakovlev, Lauri Paasivirta, Jari Ilmonen, Iiro Kakko & Antti Haarto
Sääsket • Thread-horned flies
Diptera: Nematocera
virtavesiin. Sulkahyttysten (Chaoboridae) toukat elävät
seisovissa vesissä, erityisesti kalattomissa lammissa.
Sienisääskimäiset (Bibionomorpha) hyönteiset ovat terrestrisiä, eli niiden toukat elävät maaperässä, sienien itiöemillä ja rihmastoilla, lahopuussa tai elävillä kasveilla
(äkämäsääsket, Cecidomyiinae), erityisesti metsäisissä
ympäristöissä. Osa sienisääskistä (Sciaroidea) elää vain
soilla ja eräät harvat lajit voidaan luokitella semiakvaattisiksi. (Nilsson 1997, Marshall 2012, Salmela ym. 2015).
Arviointi
Uhanalaisuus arvioitiin useimmista sääskiheimoista ensimmäisen kerran Suomessa vuonna 2010 (Penttinen ym.
2010). Ainoastaan vaapsassääski (Keroplatus tipuloides)
luokiteltiin vaarantuneeksi (VU) 1990-luvulla (Rassi ym.
1992) ja aarnisääski (Pachyneura fasciata) luokiteltiin vaarantuneeksi 2000-luvun alussa (Rassi ym. 2001). Molemmat lajit arvioitiin sekä 2010 että nyt elinvoimaisiksi (LC).
Suomesta nykyisin tunnetuista 2 980 lajista tässä arvioinnissa olivat mukana samat 19 heimoa kuin 2010,
sekä uusina heimoina sulkahyttyset, karvasääsket (Bibionidae) ja ikkunasääsket (Anisopodidae). Nyt tarkastelluista 22 heimosta tunnetaan Suomessa tällä hetkellä
yhteensä 2 068 lajia. Näistä heimoista jätettiin arvioimatta (NE) vain 21 taksonia. Useiden satojen sääskilajien
Sääsket 
(Kahanpää & Salmela 2014, Salmela ym. 2015). Näitä lajeja ei kuitenkaan ole syytä pitää hiljattain Suomeen asettuneina, vaan ne on arvioitu kuten muutkin pitempään
maastamme tunnetut lajit.
Sääskistä ei ole käytettävissä pitkäaikaisseurantatietoja eikä populaatiokoon arvioita, minkä vuoksi A-,
C- tai E-kriteereitä ei pystytty soveltamaan arvioinnissa
lainkaan. Eniten arvioinnissa käytettiin elinympäristön
määrään ja laatuun perustuvaa kriteeriä B, mutta myös
D-kriteeriä käytettiin.
Arvioitujen sääskiheimojen lisäksi Suomesta tunnetaan useita muitakin sääskiheimoja, kuten harsosääsket
(Sciaridae), polttiaiset (Ceratopogonidae) ja äkämäsääsket (Cecidomyiidae), joissa on yhteensä noin tuhat lajia.
Ne ovat kuitenkin edelleen hyvin puutteellisesti tunnettuja, minkä vuoksi ne jätettiin toistaiseksi arvioinnin
ulkopuolelle (NE) (muut sääsket, taulukko 108). Arvioinnissa mukana olevista heimoistakin jätettiin arvioimatta
(NE) sellaisia yksittäisiä lajeja, jotka ovat poikkeuksellisen huonosti tunnettuja, tieteelle kuvaamattomia, taksonomialtaan epäselviä tai toukkatyyppejä.
Uhanalaisuus
Arvioiduista sääskilajeista 79 % todettiin elinvoimaisiksi
(LC) (taulukko 109). Uhanalaisiksi, luokkiin CR, EN tai
VU, sijoittui 78 lajia (3,9 %), silmälläpidettäviksi (NT) 130
lajia (6,5 %). Loput Punaisen listan lajit sijoittuvat luokkiin hävinneet (RE: 0,1 %) ja puutteellisesti tunnetut (DD:
10,3 %) (taulukko 109). Hävinneiksi arvioitiin lajeja hyvin
varovaisesti, minkä vuoksi Suomesta jo todellisuudessa
hävinneitä lajeja saattaa olla myös muissa luokissa, erityisesti luokassa DD. Punaiselta listalta poistettiin 22
lajia (taulukko 110).
Vaaksiaisten, perhossääskien ja muiden enimmäkseen
kosteikoilla elävien sääskien uhanalaisissa lajeissa (VU–
CR) on eniten metsäisten ympäristöjen (lehdot, vanhat
kangasmetsät, 14 lajia), pienvesien (lähteet ja purot, 7) ja
soiden (5) lajeja. Lisäksi kaksi lajia, joista toinen on vasta hiljattain tieteelle uutena kuvattu perämerenhattara
(Dicranomyia boreobaltica, Salmela ym. 2014), tunnetaan
vain Itämeren rantaniityiltä. Silmälläpidettävien (NT)
lajien ensisijaisia elinympäristöjä ovat pienvedet (20 lajia), metsät (7), suot (4) ja jokien hiekka- ja sorarannat (2).
Pienvesien uhanalaisista lajeista suurin osa on levinneisyydeltään eteläisiä, kuten pikkuvaaksiaisiin kuuluvat karu- ja mustamutakirsikäs (Molophilus occultus,
M. pullus). Kainuun lehtokeskuksen alueelta tunnetaan
pikkuvaaksiainen kalkkilähdekirsikäs (Scleroprocta pentagonalis), joka elää lähteisissä latvapuroissa. Selkeästi
pohjoisia lajeja ovat muun muassa immenköyrykäs (Rhabdomastix parva), purohiekkahattara (Dicranomyia omissinervis) ja kalkkisarakka (Orimarga juvenilis). Lehtojen ja
kangasmetsien lajeissa on eräitä Suomen harvinaisimpia vaaksiaisia, kuten jalopuumetsien lehtojalokirsikäs
(Ctenophora pectinicornis) ja hävinneeksi luokiteltu juovajalokirsikäs (C. flaveolata). Harvinainen salokärsäkirsikäs
(Elephantomyia edwardsi) on kasvatettu lahokuusilta, haapanokikirsikäs (Gnophomyia acheron) ja aarninokikirsikäs
(G. viridipennis) on tavattu vain lahohaavoilta. Pohjoinen
Sääsket • Diptera: Nematocera
516
.
metsälaji on outaruskokirsikäs (Limonia messaurea), joka
Euroopassa tunnetaan vain Suomesta ja Ruotsista.
Merkittävämpiä uhkatekijöitä Punaisen listan vaaksiaisille ja muille ns. semiakvaattisille sääskille ovat ojitus
ja turpeenotto, vesirakentaminen ja kemialliset haittavaikutukset, sekä toisaalta metsien puulajisuhteiden
muutokset, lahopuun väheneminen sekä vanhojen metsien ja kookkaiden puiden väheneminen. Uhanalaisissa
ja silmälläpidettävissä lahopuulajeissa on huomattavan
paljon haapaan tai muihin lehtipuihin sidoksissa olevia
lajeja, joille merkittävä uhkatekijä on kookkaan lehtilahopuun määrän väheneminen. Pirstoutuneesti esiintyvien harvinaisimpien lajien uhkana ovat satunnaistekijät,
rantaniittyjen lajeilla avoimien alueiden sulkeutuminen
ja levinneisyydeltään pohjoisilla lajeilla ilmastonmuutos.
Uhanalaisiksi tai silmälläpidettäviksi luokiteltujen
surviaissääskilajien toukkien elinympäristönä ovat
yleisimmin lähteiköt, pienvedet, tunturikosteikot sekä
letto- ja palsasuot. Näissä elinympäristöissä elää monia
hyvin harvinaisia ja vain näissä esiintyviä lajeja. Lähteiköistä ovat riippuvaisia esimerkiksi lajit Diamesa arctica,
Hydrobaenus martini ja Vivacricotopus ablusus. Pohjoisten
kosteikkojen lajeja ovat muun muassa Chaetocladius muliebris ja Chaetocladius glacialis.
Suurin osa Punaisen listan surviaissääskilajeista on
harvinaisia pohjoisia lajeja, joiden esiintymiä uhkaavat
ennen kaikkea satunnaistekijät ja ainakin pitkällä aikavälillä ilmaston lämpeneminen, minkä vuoksi monet
harvinaiset tunturipurojen, lumenviipymäkosteikkojen,
lompoloiden ja palsasoiden lajit ovat vaarassa hävitä
Suomen luonnosta. Joidenkin uhanalaisissa elinympäristöissä (Raunio ym. 2008) (purot, lähteiköt) elävien
lajien uhanalaisuuden syitä ja myös tulevaisuuden uhkatekijöitä ovat myös vesirakentaminen sekä ojitus ja
vesistöjen likaantuminen. Sulkahyttysistä yksi laji, Fennoskandialle kotoperäinen Chaoborus nyblaei, arvioitiin
uhanalaiseksi. Laji elää kalattomissa lammissa ja sitä
uhkaavat ilmastonmuutoksen lisäksi satunnaistekijät,
kuten harkitsematon kalojen istuttaminen.
Mäkärälajiston tuntemuksessa on edelleen puutteita
vähäisen lajitason havainnoinnin vuoksi. Kaikkiaan seitsemän lajia on niin huonosti tunnettuja tai taksonomiselta asemaltaan epäselviä ettei niiden uhanalaisuutta ole
pystytty arvioimaan (NE). Lisäksi edellisen arvioinnin
jälkeen Suomesta löydetty Simulium latipes, joka tunnetaan toistaiseksi vain yhdeltä paikalta Nuuksion kansallispuistosta, on uutena lajina luokiteltu arviointiin soveltumattomiin (NA). Ainoa Punaisen listan mäkärälaji on
silmälläpidettäväksi (NT) arvioitu Metacnephia tredecimata, joka on Fennoskandialle endeeminen laji ja jonka
2000-luvun havainnot rajoittuvat Kilpisjärvelle kahteen
löytöpaikkaan. Valtaosa lajeista on arvoitu elinvoimaisiksi (LC) niiden yleisyyden ja runsauden perusteella.
Uhanalaisiksi luokitellut sienisääsket voidaan jakaa
kolmeen päätyyppiin: eteläisiin lehtometsiin erikoistuneisiin, vanhojen metsien lajeihin ja pohjoisiin lajeihin.
Etelä-Suomessa sijaitsevat lehtometsät ovat ensisijainen
elinympäristö 12 uhanalaiselle ja 22 silmälläpidettävälle
lajille. Esimerkiksi jalosummaaja (Symmerus nobilis) elää
maassamme ainoastaan Turun Ruissalon jalopuulehdossa. On mahdollista, että kartanopuistojen vanhat ja lahovikaiset jalopuut voivat ainakin lyhyellä aikavälillä ylläpitää vaateliasta lehtolajistoa alueilla, joilla lajien luontaiset elinympäristöt ovat pääosin hävinneet. Esimerkiksi
harvinaisen lehtolajin, Cerotelion striatum, ainoat uudet
havainnot ovat Helsingin kaupungin alueelta, jossa laji
oletettavasti sinnittelee kartanopuistoissa. Lehtolajeille
merkittävimpinä uhanalaisuuden syinä ovat puulajisuhteiden muutokset ja lahopuun väheneminen, jotka
ovat myös merkittävimpiä tulevaisuuden uhkatekijöitä.

Toinen uhanalaisille sienisääskille merkittävä elinympäristö ovat vanhat kangasmetsät, joka on 15 uhanalaisen
ja 44 silmälläpidettävän lajin ensisijainen elinympäristö. Vanhojen kangasmetsien uhanalaiset lajit esiintyvät
lähes poikkeuksetta vain parhaissa luonnontilaisissa
metsissä, usein itärajan tuntumassa ja Lapissa. Näiden
lajien merkittävimmät uhanalaisuuden syyt ja tulevaisuuden uhkatekijät ovat vanhojen metsien ja lahopuun
väheneminen, sekä puulajisuhteiden muutokset, jotka
ovat monesti vahvasti toisiinsa kytkeytyneitä tekijöitä.
Vaarantunut (VU) Sciophila setosa ja puutteellisesti tunnettu (DD) Tetragoneura ruuhijarvii elävät ensisijaisesti
metsäpaloalueilla ja siten molempien lajien tärkeimpänä
uhanalaisuuden syynä ja tulevaisuuden uhkatekijänä
on kuloalueiden väheneminen. Pohjoiset suot, erityisesti
letot, ovat viiden uhanalaisen ja kahden silmälläpidettävän sienisääskilajin ensisijainen elinympäristö. Esimerkiksi melko suurikokoinen ja näyttävä petosienisääski
Asindulum nigrum tunnetaan vain Torniosta yhdeltä vahvasti kalkkivaikutteiselta letolta, ja Lapin letoilla elävä
silmälläpidettävä Neoplatyura noorae tunnetaan toistaiseksi vain Suomesta (Salmela & Suuronen 2014, Salmela ym. 2015). Äärimmäisen uhanalaiseksi (CR) arvioitu
kumpukannuskarski (Bibio fulvicollis) on taantunut voimakkaasti koko Euroopassa, mutta uhanalaisuuden syy
on tuntematon, sillä karvasääskien toukat elävät kosteassa maaperässä syöden lahoavia kasveja ja juuria.
Suojelu, seuranta ja tutkimus
Uhanalaisten sääskien suojelu on parhaiten toteutettavissa elinympäristöjen suojelun ja hoidon kautta. Nykyinen suojelualueiden verkosto tukee parhaiten vanhoissa metsissä ja suoalueilla elävien sääskien suojelua.
Metsä- ja vesilain suojelemat luonnontilaiset pienvedet
ovat erittäin tärkeitä elinympäristöjä isolle osalle vesiympäristöihin sitoutuneita sääskiä. Paikalliset pohjavedenottohankkeet voivat kuitenkin uhata harvinaisimman lähdelajiston populaatioita. Myös luonnontilaltaan
muuttuneet pienvedet voivat ylläpitää uhanalaisten lajien populaatioita, mikäli tärkeät prosessit ja rakennepiirteet (vesitalous, karike, vesisammalet/muu alusta) ovat
säilyneet tai itsestään palautuneet.
Sääskien lajistollisen ja geneettisen monimuotoisuuden turvaamiseksi olisi tärkeätä selvittää talousmetsien luonnonhoidon sekä erilaisten suojeltujen elinympäristöjen hoito- ja ennallistamistoimenpiteiden (esim.
metsien ja soiden ennallistaminen) vaikutusta lajiston,
erityisesti uhanalaisten lajien, esiintymiseen ja säilymiseen osana Suomen luontoa. Lisäksi Suomessa tulisi
aloittaa huolellisesti suunniteltu sääskien seuranta, jotta
voidaan seurata lajiston alueellista ja ajallista vaihtelua
sekä arvioida ilmastonmuutoksen vaikutuksia lajien
populaatioihin. Uhanalaisten lajien tunnetuilla esiintymispaikoilla tulisi seurata kantojen kehitystä ja selvittää
kannanmuutoksiin vaikuttavia tekijöitä.
Kärpäset (Brachycera) on kaksisiipisten (Diptera) lahkoon kuuluva alalahko. Kärpäset ovat kehittyneet sääskistä noin 200 miljoonaa vuotta sitten (Wiegmann ym.
2003), mutta tarkkaa evoluutiohistoriaa ei vielä tunneta.
Suomesta tunnetaan tällä hetkellä noin 4 140 kärpäslajia
(Suomen Lajitietokeskus 2018), joten kyse on erittäin suuresta eliöryhmästä. Maailmanlaajuinen lajimäärä on vielä heikosti tunnettu. Vuoteen 2007 mennessä oli kuvattu
noin 102 000 kärpäslajia (Pape ym. 2011), mutta todellinen
lajimäärä on varmasti paljon suurempi, mahdollisesti
jopa miljoona lajia (Hebert ym. 2016, Brown ym. 2018).
Kärpäset ovat elintavoiltaan erittäin monipuolinen
ryhmä: joukkoon mahtuu maa- ja vesieläimiä, loisia,
parasitoideja, petoja, kasvinsyöjiä, äkämien aiheuttajia,
tuholaisia ja hyötyeläimiä, kasvien, sienien ja eläinten
hajottajia. Suomalaisesta maisemasta ainoastaan avomeri ja ehkäpä kuivimmat, täysin kasvittomat avokalliot
ovat vailla omia kärpäslajejaan.
Kärpästen tuntemus ja maamme lajiston tutkimus
on Suomessa tällä hetkellä pääosin harrastajavetoista.
Uhanalaisuuden arvioinnin kannalta käyttökelpoisia
lajiston pitkäaikaisseurantoja ei ole olemassa; tietomme Suomen kärpäslajistosta koostuu yksittäisistä lajihavainnoista ja paikallisista faunistisista tutkimuksista,
Antti Haarto, Jere Kahanpää, Iiro Kakko, Jaakko Pohjoismäki & Kaj Winqvist
Kärpäset • True flies
Diptera: Brachycera
joihin ei yleensä liity seurantaa. Havaintoaktiviteetti
on vaihdellut voimakkaasti vuosikymmenien kuluessa;
1900-luvun alkupuolella Suomessa toimi useita aktiivisia
faunistiikasta ja taksonomiasta kiinnostuneita ammattilaisia ja harrastajia. 1950-luvun jälkeen toiminta hiipui
noustakseen uudestaan vasta 1990-luvun loppupuolelta
alkaen. Viimeisen noin 15 vuoden aikana havaintoaktiivisuus on pysynyt tasaisena. Lähes kaikki 2000-luvulla
kertynyt tieto Suomen kärpäsistä oli kerättynä Hyönteistietokantaan ja se on katsottavissa Suomen Lajitietokeskuksen kautta. Punaisen listan lajeista myös museonäytteiden tiedot ovat pääosin Luonnontieteellisten
museoiden yhteisessä Kotka-näytetietokannassa ja nähtävissä Suomen Lajitietokeskuksen portaalissa. Kaiken
kaikkiaan Lajitietokeskuksen kautta käytettävissä on
tätä kirjoitettaessa runsaat 240 000 löytötietoa.
Arvioinnissa käytetty nimistö ja systematiikka noudattavat pääosin Suomen kaksisiipisten luetteloa (Kahanpää & Salmela 2014). Tärkeimmät muutokset ja lisäykset luetteloon on julkaistu Dipteratyöryhmän kotisivulla (Dipteratyöryhmä 2018).
Arviointi
Kärpästen arvioinnin toteutti Dipteratyöryhmä. Pääosan
dokumentointityöstä tekivät Iiro Kakko, Kaj Winqvist,
Kärpäset
Jere Kahanpää ja Antti Haarto. Jaakko Pohjoismäki osallistui Oestroidea-yläheimon lajiarviointeihin. Alustavat
arvioinnit olivat ryhmä kerrallaan työryhmän jäsenten
tarkastettavana ja lajikohtainen palaute sekä arvioinnit
käytiin vielä yhdessä läpi.
Käsiteltäviksi valittiin kaikki ne vähintään alaheimotason ryhmät, joissa tiedon tason katsottiin riittävään
lajitason arviointiin suurimmalle osalle lajeista (taulukot
111 ja 112). Kaikki vuoden 2010 arvioinnissa (Kahanpää
2010) olleet ryhmät käsiteltiin. Uusina kokonaisuuksina
mukaan tulivat lantakärpäset (Scathophagidae) ja koko Oestroidea-yläheimo alaheimoa Sarcophaginae lukuun ottamatta (yhteensä 525 uutta lajia). Arvioinnissa
oli mukana noin 40 % Suomen kärpäslajistosta: 4 135
lajin luettelosta arvioitiin 1 626 lajia. Entiseen tapaan
Tephritoidea-yläheimosta arvioitiin kaikki muut heimot paitsi Lonchaeidae, Neottiophilidae ja Piophilidae.
Lauxanoidea-yläheimosta arvioimatta jätettiin alaheimo Leucopinae (NE). Muutamia edellisessä arvioinnissa
mukana olleita lajeja jätettiin nyt kokonaan pois Suomen
lajien luettelosta: Dolichopus signifer todettiin vääräksi
määritykseksi. Haematopota subcylindrica -paarman esiintyminen Suomessa tulkittiin toteen näyttämättömäksi.
Uralinimpikiiluri ’Neurigona sp. A’ jätettiin pois todennäköisesti kuvaamattomana lajina.
Kriteerien soveltaminen kärpäsille on periaatteessa
yksinkertaista. Käsitteet, kuten yksilö ja sukupolviaika,
ovat hyvin määriteltyjä. Suurimmat ongelmat liittyvätkin lajikohtaisen tiedon vähäisyyteen. Erityisesti pirstoutumisaste ja yksilömäärien vaihtelun voimakkuus on
jouduttu arvioimaan yleistäen lajikohtaisten tutkimusten tuloksia (mm. Schoof & Siverly 1954, Jansson 1991,
Rotheray ym. 2014). Tunnistetut muutokset kärpästen
esiintymisessä eivät perustu suoriin havaintoihin vaan
ovat poikkeuksetta IUCN:n ohjeen sanaston mielessä
pääteltyjä tai epäiltyjä.
Käytettävissä olevan tiedon määrä oli nyt jonkin verran suurempi kuin edellisen Punaiseen kirjan valmistelun aikana. Erityisesti ymmärtämyksemme monien
Lapin lajien nykytilasta ja vaatimuksista on parantunut.
Siitä huolimatta tiedot useimpien kärpäslajien biologiasta, ekologiasta ja muutoksista Suomessa ovat varsin
puutteellisia. Lajin arviointi johti vain harvoin täysin yksikäsitteisesti yhteen ainoaan luokkaan; yleensä luokka
jouduttiin valitsemaan 2–3 mahdollisen luokan joukosta
(esim. RE–EN tai VU–NT).
Edellisen arvioinnin tapaan kärpästen arvioinnissa
pystyttiin käytännössä soveltamaan lähinnä B- ja Dkriteereitä. Kriteeriä A on käytetty aikaisemmin hyönteisillä äärimmäisen harvoin. Kärpäsistä sitä pystyttiin
soveltamaan nyt ensimmäisen kerran eräille uhanalaisten lintujen ulkoloisille, kuten räystäspääskyllä elävälle
pääskyntäikärpäselle (EN), ja lajeille, jotka ovat suoraan
sidoksissa nautakarjatiloihin (esimerkiksi Saltella sphondylii VU). D2-kriteeriä sovellettiin nyt tiukemmin ja
tarkemmin IUCN:n ohjetta seuraten, eli vähäisen esiintymien määrän lisäksi kriteerin käytössä korostettiin lyhyen aikavälin tunnistettuja uhkia. Tämän seurauksena
monen niin sanotun takatunturilajin luokka on laskenut
vaarantuneesta (VU) silmälläpidettäväksi (NT) tai elinvoimaiseksi (LC) (esim. mustakarttukirvari Platycheirus
subordinatus).
Kärpästen uhanalaisuuden arviointia tulkittaessa on
syytä muistaa, että se perustuu aineistoon, joka on rakenteeltaan vinoutunut ja epätäydellinen. Metsäympäristöjen lajiston arviointi koettiin haastavaksi, sillä monen
metsälajin vaatimukset tunnetaan heikosti ja Suomen
metsien lajiston kannalta haitalliset muutokset ovat laadullisia; puhtaasti pinta-alalla tai puuston tilavuudella
mitattuna Suomessa lienee metsää nyt enemmän kuin
sataan vuoteen (Korhonen ym. 2013).
Uhanalaisuus
Kahdeksan lajin tilanteen arvioitiin aidosti heikentyneen niin paljon, että luokan nosto oli aiheellinen. Näistä
lajeista yksi on laidunlaji (Atylotus rusticus), yksi kalkkilähteiden asukki (Dolichopus setiger), kolme kuuluu lahopuiden faunaan (Choerades igneus, Sphecomyia vespiformis
Kärpäset 
ja Xylota triangularis), kaksi kehittyy matalissa pienvesissä (Campsicnemus pumilio ja Helophilus groenlandicus) ja
viimeinen on ruohoketojen ja -niittyjen laji (Xanthogramma citrofasciatum). Joukossa on tasaisesti sekä etelä- että
pohjoispainotteisia lajeja.
Monen aiemmin silmälläpidettävän (NT) lajin luokka
on nyt elinvoimainen (LC) (taulukko 113). Pääosassa tapauksista syynä ei ole aito muutos vaan seurausta lähinnä D2-kriteerin tarkemmasta käytöstä ja tarkentuneista
tiedoista. Joitain aitojakin muutoksia parempaan päin
mahtuu kärpästen joukkoon. Rikkikimalaiskärpänen
(Systoechus ctenopterus) oli 1900-luvun alkupuolella hyvin
paikoittainen, mutta laajalle levinnyt. 1900-luvun jälkipuoliskolla sitä tavattiin vain Joutsenosta paikallisesti
runsaana. Uudella vuosituhannella se tuntuu aidosti
runsastuneen ja laajentaneen levinneisyysaluettaan lähes entiseen maksimiinsa: rikkikimalaiskärpänen on
palannut muun muassa Kouvolaan ja Suonenjoelle. Lajin
luokka laskettiin vaarantuneesta (VU) elinvoimaiseksi
(LC).
Arvioitujen lajien selvästi yleisimpiä pääelinympäristöjä ovat metsät (521 lajia) ja kulttuuriympäristöt (512
lajia), kolmantena on rannat (294). Hävinneitä, uhanalaisia ja silmälläpidettäviä lajeja (RE–NT) on suhteellisesti
eniten vesiympäristöissä (9 lajia 37:stä). Tämä johtunee
siitä, että uhanalaisten pienvesien (esim. kalkkilähteiden) märässä sammalikossa toukkana elävät lajit on
luokiteltu vesielinympäristöön, mutta vaikkapa ojien
ja rantaluhtien elintavoiltaan samanlaiset lajit päätyvät
ihmistoiminnan muuttamiin kulttuuriympäristöihin
tai rantoihin. Suhteellisesti toiseksi eniten uhanalaisia
kärpäsiä on tuntureilla (10/53). Lukumääräisesti eniten
uhanalaisia kärpäslajeja on kuitenkin kulttuurielinympäristöissä (81/512). Uhanalaisten metsälajien osuus
(47/521) saattaa olla aliarvioitu: metsien muutokset ovat
enemmän laadullisia kuin määrällisiä, mikä vaikeuttaa arviointia kärpästen kaltaisessa heikosti tunnetussa
eliöryhmässä.
Kärpäsheimoista tilanne on heikoin petokärpäsillä
(Asilidae) ja kimalaiskärpäsillä (Bombyliidae). Näissä
heimoissa on paljon lämpimien, hiekkapohjaisten paikkojen taantuvaa tai erittäin paikoittaista lajistoa.
Selkeästi yleisin syy hävinneiden, uhanalaisten ja
silmälläpidettävien lajien tilanteeseen on avoimien alueiden sulkeutuminen (34 % lajeista luokissa RE–NT).
Ojitus, kemialliset haittavaikutukset, lahopuun väheneminen ja peltomaiden muutokset tunnistettiin uhkaksi
noin 10 prosentille RE–NT-lajeista. Tulevaisuuden uhkatekijät ovat pääosin samoja kuin uhanalaistumisen
syyt. Tulevaisuudessa korostuvina uhkina esiin nousevat kuluminen, rakentaminen sekä kemialliset haittavaikutukset kuten Itämeren rehevöityminen ja maa- ja
metsätaloudessa käytetyt torjunta-aineet.
Arviossa nousi esiin yhtenäinen taantuneiden, mutta vaikeasti luokiteltavien lajien joukko, johon kuuluvat
muun muassa loiskärpäset Dexia vacua (CR) ja Gymnosoma
clavatum (CR). Ryhmän yhteisiä ominaisuuksia ovat selvä
taantuminen havaintojen määrässä ja levinneisyysalueessa, avoimet kulttuuriympäristöt elinympäristönä ja
viimeisten havaintojen osuminen vuosien 1950 ja 2000
väliin. Lajeja ei kuitenkaan voida pitää varmasti hävinneinä. Näiden kärpästen tunnetuissa isäntäkasveissa
tai -eläimissä ei kuitenkaan näy vastaavaa romahdusta;
esimerkiksi Oxyna nebulosa -hedelmäkärpäsen (CR) pääravintokasvi on päivänkakkara.
Suojelu, seuranta ja tutkimus
Merkittäviä uhanalaisen kärpäslajiston keskittymiä on
etenkin Itä- ja Pohjois-Suomen vanhoissa metsissä ja
soilla, Hankoniemen hiekkamailla, Perämeren rannikon
dyynirannoilla ja kalkkialueiden (Lohjanjärven ympäristö, Kuusamo, Lapin kolmio, Käsivarren alue) pienvesien varsilla, eli paikoilla, jotka ovat tärkeitä muillekin
maalla eläville uhanalaisille eliöille.
Hyönteisten suojelu tapahtuu pääosin elinympäristöjen suojelun kautta. Uhanalaisten kärpästen ja monien
muidenkin lajien kannalta tärkeillä lähteillä ja puroilla
sekä hietikoilla on osittainen suoja myös metsälain kautta, mutta käytännössä näiden elinympäristöjen uhanalaisten lajien esiintymispaikkoja tuhoutuu edelleen.
Vaikein tilanne on niityillä ja kedoilla. Maatalouden
keskittyminen ja tehostuminen tulee jatkumaan. Matalakasvuisten merenrantaniittyjen kehityssuunta on myös
heikko; Itämeren rehevöityminen suosii järviruovikoita,
joiden suojassa entiset hiekka- ja silttirantaniityt pian
katoavat karikekerroksen alle. Hiekkaketojen ja rantalaitumien kohtalo lienee jatkossa yhä enemmän julkisen
rahoituksen ja vapaaehtoistyön varassa.
Viimeisen kymmenen vuoden aikana kohteiden
suojelussa ja hoidossa on ainakin paikoin tiedostettu
myös uhanalaisten kärpästen olemassaolo. Käytännön
hoitotoimiin riittävää tietoa ei yleensä kuitenkaan ole.
Suojelunäkökulmasta ehkäpä eniten lisätietoa kaivattaisiin kangasmetsälajien elinympäristövaatimuksista,
sillä nämä lajit muodostavat suuren ja Suomen luonnolle
ominaisen joukon eikä niitä koskeva ulkomainen, pääosin keskieurooppalainen kirjallisuus ole suoraan sovellettavissa maassamme.
Kiitokset
Lajien uhanalaisuuden arviointi on kymmenien vuosien
työn tulos. Kiitämme kaikkia kaksisiipishavaintoja tehneitä ja ilmoittaneita ihmisiä. Erityisen arvokkaita tietoja
luovuttivat käyttöömme Jari Flinck (Helsinki) ja Jukka
Salmela (Rovaniemi). Roger Engelmarkin (Umeå) tiedot
Ruotsin lantakärpästen tilanteesta auttoivat merkittä-
västi tämän ensimmäistä kertaa Suomessa arvioidun
heimon kohdalla. Kiitämme myös Forssan luonnonhistoriallista museota, Luonnontieteellistä keskusmuseota,
Suomen Lajitietokeskusta ja Turun yliopiston eläinmuseota työtiloista, aineistoista ja tietoteknisestä tuesta.

Suomessa on tavattu kaikkiaan 109 kalalajia, kun luukalojen (Osteichthyes) lisäksi lasketaan rustokalat
(Chondrichthyes) ja ympyräsuisten (Cephalaspidomorphi) luokkaan kuuluvat nahkiaiset mukaan. Näistä noin
68–72 lajia lisääntyy Suomen vesissä ja tavataan meillä
vuosittain. Lajimäärä on vähäinen verrattuna maapallon
kalalajien kokonaismäärään, joka on 32 500 lajia, näistä
makean veden lajeja on vajaa puolet, eli noin 15 000 lajia.
Yksin Euroopan alueella makeassa vedessä on ilmoitettu
elävän yli 500 luontaista kalalajia.
Tässä kalalajiston uhanalaisuusarvioinnissa noudatettiin periaatteessa Urhon ja Lehtosen (2008) lajiluetteloa, johon lisättiin uudet tavatut lajit ja joidenkin lajien
alueelliset tai ekologiset muodot. Siikojen nimistössä
käytettiin Suomessa aiemminkin noudatettua Svärdsonin (1979) lajinimiin perustuvaa ryhmittelyä ekomuodoittain, siivilähammaslukumäärän ja kutupaikan
mukaan jaoteltuna (Kallio-Nyberg & Koljonen 1988), ja
näiden muotojen suomenkielisiä nimiä (Kaukoranta ym.
1998), joita käytettiin jo edellisessä arvioinnissa (Urho
ym. 2010). Uusina muotoina erotettiin kuitenkin edelleen sisävesissä elävät karisiikatyyppinen sisävesisiika ja
sisävesien vaellussiika vastaavista meressä esiintyvistä
Lauri Urho, Marja-Liisa Koljonen, Ari Saura, Ari Savikko, Lari Veneranta & Aki Janatuinen
Kalat • Fish
Pisces
muodoista. Arvioinnissa käytetyt taksonomiset tasot,
ekomuodot tai alueelliset rajaukset on valittu siten, että
ne ovat lajin suojelu- ja hoitotoimien kannalta mahdollisimman tarkoituksenmukaisia.
Tähän arviointiin saatiin kaikkien suomalaisten kalalajien esiintymistiedot eri tietolähteistä yhdistettyä
samaan sähköiseen Luonnonvarakeskuksen (Luke)
kalahavainnot.fi-palveluun ja yhdeksi tietokannaksi. Sähkö- ja verkkokoekalastustietojen poiminta ympäristöhallinnon Hertta Koekalastusrekisteristä lisäsi
huomattavasti varsinkin virtaavissa vesissä esiintyvien
lajien havaintojen tarkkuutta ja määrää tietokannassa.
Myös muutamista puutteellisesti tunnetuista lajeista
saatiin huomattavasti lisätietoa, vaikka havaintojen kokonaismäärä niistä on edelleen alhainen. Huolimatta
kalahavainnot.fi-palvelun yli 78 500 havainnosta, joistakin lajeista havaintoja oli tietokannassa edelleen niukasti. Varsinaisten systemaattisten ajallisten muutosten
seurantatietojen vähäisyys vaikeutti muutostrendien
havaitsemista.
Tärkeimmistä taloudellisesti hyödynnettävistä kalakannoista on arviointia varten ollut runsaasti tietoa
käytettävissä, muun muassa Luke:n (aiemmin Riista- ja
kalatalouden tutkimuslaitos RKTL) valtakunnallisia taloudellisesti merkittävien lajien kalakanta-arvioita ja ai-
Kalat 
neistoja, ammatti- ja vapaa-ajankalastajien saalistilastoja,
koekalastustietoja, merkintäaineistoja, lisääntymiskartoituksia, ja poikastutkimuksia, sekä kutukalojen kaikuluotaustietoja ja joki- ja vaelluspoikastutkimuksia lohikaloilla. Levinneisyys- ja esiintymistietojen pääasiallinen lähde oli kalahavainnot.fi-palvelu, josta saatiin myös
havaintomäärät ja asuttujen vesipinta-alojen suuruudet.
Lisäksi hyödynnettiin istutustietoja, erillistutkimuksia,
kirjallisuutta, sekä tutkijoiden ja sukeltajien haastatteluja
ja muistiinpanoja. Enimmäkseen havaintojen määrä oli
arviointiin riittävä ja taloudellisesti tärkeimpien lajien
osalta aineistoa on kerätty myös kalakantojen ajallisista
muutoksista.
Arviointi
Kalojen uhanalaisuusarvioinnissa käytiin läpi 93 lajia
tai vastaavaa taksonia (taulukko 114). Näistä arviointiin
soveltumattomiksi (NA) katsottiin kaksitoista lajia, jotka
ovat Suomessa osin lisääntymään kykeneviä vieraslajeja,
ja kuusi lajia, joita tavataan meillä vain satunnaisesti, ja
joiden ei tiedetä lisääntyvän Suomen vesialueella (taulukko 115).
Kalojen uhanalaisuusarviointi tehtiin Luke:n kalatyöryhmässä. Arviointiin osallistui eri kalalajien asiantuntijoita, joilta saatiin myös lisäaineistoja, julkaisuja ja muuta materiaalia arvioinnin tueksi. Lajiasiantuntijoiden
kanssa käytiin läpi arviointikriteerit ja niihin liittyvät
aineistot sekä perusteet millä lajin uhanalaisuusluokka
määräytyi.
Arviointityössä käytettiin osin lajitasoa pienempiä
yksiköitä, kuten ekologisia muotoja, joilla on erilaisia sopeutumia esimerkiksi meri- tai sisävesioloihin, etelän tai
pohjoisen ilmasto-oloihin tai jotka eroavat vaelluskäyttäytymisen suhteen. Käytännön suojelutyö kohdistuu
usein näihin lajin eri muotoihin. Tämän vuoksi muun
muassa siikamuodot arvioitiin kukin erikseen. Taimenen sisävesimuotoja tarkasteltiin aiemmasta (napapiirin
eteläpuoliset ja pohjoispuoliset kannat) hieman poiketen, noudattaen uudistetussa kalastuslaissa mainittua
leveyspiirin 67°00ȝN rajaa kahtena alueellisena yksikkönä. Häviämisriskissä katsottiin olevan suuria eroja
näiden alueiden taimenkantojen välillä, mikä myös on
huomioitu asetussäädöksissä. Maantieteellisesti erillisillä taimenkannoilla on myös perinnöllisiä eroja, osin
sopeutumina erilaisiin ympäristöihin. Samasta syystä
myös harjusta ja nieriää tarkasteltiin alueittain. Sisävesien eteläisten ja pohjoisten harjuskantojen raja asettui
kantojen uhanalaisuuden perusteella luontevimmin leveyspiirin 65°00ȝN kohdalle.
Kalojen uhanalaisuusarviointi on monessa suhteessa
haasteellista. Niiden suora havainnointi on usein mahdotonta, eikä esimerkiksi lisääntymiskykyisten yksilöiden määrästä tai sen muutoksista useinkaan ole arviota. Kalalajien lisääntymispotentiaali on yleensä suuri,
mutta poikasten eloonjäännin vaihtelu on myös suurta.
Näin ollen populaatiokoko heilahtelee vuodesta toiseen,
ja siksi muutostrendien havaitsemiseen tarvitaan pitkiä
aikasarjoja. Varsinaisia populaation koon seurantoja on
vain harvalla lajilla ja saalistilastotkaan eivät kerro aina
suoraan populaation tilasta.
Tarkastelujaksoksi oli määritelty vähintään 10 vuotta,
mutta suurella osalla lajeista käytetty kolmen sukupolven aika oli kuitenkin yli 10 vuotta, vanhaksi elävällä
ankeriaalla jopa 60 vuotta. Lajeilla, joilla on voimakkaat
kannanvaihtelut, kuten Jäämeren lohella ja muikulla,
kolmen sukupolven aikakin oli osin lyhyt pysyvien
trendien havaitsemiseen. Lisäksi merkittävät muutokset
jokikutuisten lajien lisääntymiskapasiteetissa ovat usein
tapahtuneet jokien patoamisen ja rakentamisen yhteydessä huomattavasti aikaisemmin kuin oli mahdollista
ottaa huomioon tässä tarkastelussa. Luonnonvaraisen
tuotannon palautumista korkeammalle tasolle ei ole tapahtunut, kuin niissä joissa, missä nousuesteitä ei ole tai
ne on ohitettu tai poistettu.
Kalakantojen kasvulle kutupaikkojen ja poikasalueiden elinolosuhteet sekä pääsy kutupaikoille ovat kriitti-
Kalat • Pisces
551
.
siä tekijöitä. Merestä jokiin kudulle nousevilla vaelluskaloilla joet ovat ainoita mahdollisia lisääntymisalueita, ja
niiden pinta-alaa käytettiinkin esiintymisalueen mittana puhtaasti jokikutuisilla lajeilla. Useita taloudellisesti
hyödynnettäviä kalalajeja istutetaan paljon ja useisiin
vesistöihin. Tämä osaltaan vaikeuttaa uhanalaisuuden arviointia, sillä vaikka lajia vesistössä esiintyykin,
luonnonvarainen tuotanto voi olla silti hyvin vähäistä.
Meritaimenistukkaiden rasvaeväleikkaus on selkiyttänyt huomattavasti istutetuttujen yksilöiden erottamista
luonnonvaraisista ja siten näiden osuuksien arviointia.
Viljely ja istutukset voivat olla tärkeä suojelukeino, kuten
esimerkiksi Saimaan nieriällä ja järvilohella sekä meritaimenella, mutta harkitsemattomat istutukset voivat
myös vaarantaa luonnonkannan säilymisen, mikäli ne
johtavat alkuperäisen kannan syrjäytymiseen tai kalakantojen haitalliseen risteytymiseen.
Uhanalaisuus
Arvioidusta 75 taksonista kaksitoista (16 %) oli uhanalaisia (VU–CR), silmälläpidettäviä (NT) kymmenen (13,3 %)
ja puutteellisesti tunnettuja (DD) seitsemän (9,3 %)
(taulukko 115). Elinvoimaisia lajeja (LC) oli yli puolet
arvioiduista lajeista eli 44 lajia. Monni (Siluris glanis) ja
sinisampi (Acipenser oxyrinchus) ovat hävinneitä (RE),
joskin muiden maiden istuttamia sinisampia saatiin Suomenkin alueelta.
Samoin kuin edellisessä arvioinnissa (Urho ym. 2010),
Saimaan alueen nieriä ja järvilohi sekä harjuksen merikannat olivat edelleen äärimmäisen uhanalaisia (CR).
Etelä-Suomen taimenkannat ja mereinen vaellussiika olivat yhä uhanalaisia (EN) ja merialueen karisiika, samoin
kuin sisävesien planktonsiika luokiteltiin vaarantuneeksi (VU) kuten aiemminkin. Myös Jäämeren alueen lohen
kutukannan koon arvio oli pienenevä ja kanta edelleen
vaarantunut (VU).
Edelliseen arviointiin verrattuna ankeriaan tilanne
on edelleen heikentynyt, erittäin uhanalaisesta (EN)
äärimmäisen uhanalaiseksi (CR), kuten muuallakin Euroopassa. Suomessa ankeriaalla on vesistörakentamisen
takia nykyisin nousu- ja laskeutumismahdollisuus vain
muutamissa joissa. Sata vuotta sitten ankeriasta esiintyi
lähes koko rannikolla ja niitä nousi syönnökselle useisiin Itämereen laskeviin jokiin. Nykyinen esiintyminen
on lähes kokonaan tuonti-istukkaiden varassa. Viime
vuosina on havaittu luonnonvaraisia ankeriaita enää
vain muutamia yksilöitä nahkiaismerroissa etelä- ja
länsirannikkomme jokisuissa. Syksyllä 1902 tiedetään
Kokemäenjoen alajuoksun nahkiaismerroista kerätyn
näytteeksi 127 ankeriasta. Meri-Porin ja Tahkoluodon
voimalaitosten lauhdevedenoton kalavälpän kalakoreista kerättiin säännöllisesti luonnonvaraisia ankeriaita
1980-luvulta vielä 1990-luvun alkupuolelle, jonka jälkeen
niitä ei ole lainkaan näkynyt. Lisäksi ympäristömyrkyt
ja Anguillicola-loinen (Anguillicoloides crassus) heikentävät ankeriaan lisääntymismahdollisuuksia. Istutusten ja
luontaisen kannan erittäin pienen koon takia määrällisten arvioiden tekeminen ei juuri enää ole käytännössä
edes mahdollista.
Itämerenlohen tilanne on osin parantunut, mutta ei
kuitenkaan riittävästi sen uhanalaisuuden poistamiseksi. Kahdessa Itämereen laskevassa joessa, Tornionjoessa ja Simojoessa, alkuperäinen lohikanta on viime
arvioinnin, eli vuoden 2010 jälkeen kehittynyt suotuisasti ja poikastuotanto on kasvanut. Muutamiin entisiin
lohijokiin on yritetty palauttaa lisääntyvää kantaa ja
ajoittain eloonjäänti merialueella on parantunut muun
muassa vuonna 2008 voimaan astuneen EU:n Itämerelle
asettaman ajoverkkokalastuskiellon ja muiden kalastusrajoitusten seurauksena. Kutukanta ei kuitenkaan ole
vielä pysyvästi asettunut korkeammalle tasolle, vaan
on vuosina 2017 ja 2018 edelleen jäänyt huomattavasti
kestävän käytön tavoitteeksi asetettua tasoa alemmaksi. Kutukalojen uhkana on edelleen kalastuksen lisäksi
muun muassa tautiriski.
Meritaimenkantojen tilan heikkeneminen on monin
paikoin ainakin toistaiseksi pysähtynyt tehokkaiden
kalastuksensäätely- jokikunnostus- ja istutustoimien
ansiosta. Hyvin monella joella oli havaittavissa poikasmäärien lisääntymistä, vaikka kokonaistilanne meritaimenella on monin paikoin edelleen heikko. Selvitetyistä
34 joesta poikasmäärien lisääntyminen voitiin havaita
18 joella, eikä muillakaan joilla nähty selvää laskua.
Suomenlahteen laskevissa joissa oli jopa huomattavaa
!"#$#%%&'(()*'+"$","%-&./0.'12232'$#&%/,,"/.*
!"4$0'(()*'5#1403'&6'6/-7',"8"'49':",0;&39*
<= >< =5 ?@ 5! AA B> 5C 5=
+"$",D'E/-:0- F G H ) (I J GG (K I
Kalat • Pisces
552
.
poikasmäärien lisääntymistä, esimerkiksi Ingarskilanjoella ja Vantaanjoen Longinojalla. Samoin Tornionjoen
sivujoissa Pakajoella ja Äkäsjoella ja myös LapväärtinIsojoessa poikasmäärissä voitiin havaita kasvua. Näin
ollen meritaimenen luokkaa voitiin muuttaa äärimmäisen uhanalaisesta (CR) erittäin uhanalaiseksi (EN).
Pohjanlahden alueen meritaimenkannat ovat hyötyneet
todennäköisesti lohenkalastuksen rajoituksista ja Suomenlahdella uusi kalastusasetus ilmeisesti auttaa kantojen elpymisessä.
Sisävesiharjuksen tilanteen 65° leveyspiirin eteläpuolella katsottiin entisestään heikentyneen ja se arvioitiin
nyt vaarantuneeksi (VU), joskin seurannan puuttuminen vaikeuttaa vähenemän arviointia ja luonnonvaraisesti lisääntyvän eteläisen harjuksen tilanne voi olla
heikompikin.
Mateen ja kampelan yksikkösaaliit ovat pienentyneet alle puoleen 2000-luvun alkupuolelta, joten niiden
luokka arvioitiin nyt silmälläpidettäväksi (NT), aiemman elinvoimaisen (LC) asemesta. Niiden saaliit ovat
pudonneet itse asiassa jo vuosisadan alusta lähtien, mutta analysoituja tuloksia tästä saatiin ja julkaistiin vasta
edellisen arvioinnin jälkeen (Urho 2011). Ammattikalastajien kampelasaalis on pudonnut 2000-luvulla noin 100
tonnista 10 tonniin. Kampelakantoihin vaikuttaa Itämeren suolapitoisuus, mateen vähenemisen syitä on useita,
kuten vesien happamuus, rehevöityminen ja ilmaston
lämpeneminen. Saaliiden lisäksi mateen yksikkösaaliit
ovat pienentyneet eli saalis pyyntiponnistusta kohti on
vähentynyt. Madekantojen on havaittu heikentyneen
monin paikoin rannikolla, selkeimmin Saaristomerellä
ja Merenkurkussa. Lapin alueen nieriäkantojen tilanne
katsottiin siinä määrin turvatuksi, että sen luokka muutettiin silmälläpidettävästä (NT) elinvoimaiseksi (LC).
Taloudellisesti vähämerkityksisistä kalalajeista rantanuoliaisen esiintymisalue itäisellä Suomenlahdella
tulkittiin yhtenäiseksi ja riittäväksi niin, että laji voitiin
siirtää vaarantuneesta (VU) silmälläpidettäväksi (NT).
Mustatokko luokiteltiin niin ikään silmälläpidettäväksi (NT), sillä sen on todettu vähentyneen voimakkaasti
tai jopa lähes hävinneen alueilla, missä nopeasti yleistyneen vieraslajin mustatäplätokon yksilömäärät ovat
huomattavasti kasvaneet. Mustatäplätokon elinalue on
voimakkaasti kasvamassa ja mustatokkojen määrä on
todennäköisesti siksi selvästi vähenemässä.
Puutteellisesti tunnettujen (DD) luokasta piikkikampela, miekkasärki ja nokkakala voitiin todeta elinvoimaisiksi (LC), kun saatiin lisää tietoa niiden lisääntymisestä
Suomen rannikolla. Vaskikala ja seitsenruototokko arvioitiin saadun lisätiedon valossa silmälläpidettäviksi
(NT). Täten puutteellisesti tunnettujen kalalajien määrä
saatiin puoliintumaan lisätiedon avulla. Tosin uusina
muotoina tarkasteluun erotettiin sisävesien karisiika ja
sisävesien vaellussiika, jotka kuitenkin sijoitettiin luokkaan DD.
Suojelu, seuranta ja tutkimus
Kalakantojen hoito-, tutkimus- ja suojelutyössä huomio
on viime vuosina keskitetty entistä selvemmin luonnonvaraisten kalakantojen tilan parantamiseen. Eräiden lohikalakantojen, kuten Itämeren lohen ja meritaimenen
kantojen muutokset parempaan ovat hyvä esimerkki
kalastuksen ohjauksen ja suojelun vaikutuksista. Uuden, vuoden 2016 alusta voimaan astuneen kalastuslain
ja asetuksen vaikutukset eivät kuitenkaan täysin vielä
näy uhanalaisuusarvioinnin tuloksissa, ja ne tulevat
oletettavasti jatkossa edelleen parantamaan kalakantojen tilannetta. Virtavesien kunnostuksille on myös
edelleen tarvetta suuressa osassa maata. Vaellusesteiden poistaminen tai nousu- ja alasvaellusmahdollisuuksien parantaminen sekä kalastuksen tarkempi ohjaus
ovat merkittävänä apuna suurelle osalle uhanalaisista
kannoista ja siksi niillä on jatkossakin merkittävä tehtävä uhanalaisten vaelluskalakantojen hoidossa. Myös

maankäyttöä, rajaamalla suojavyöhykkeitä sekä ennallistamalla lisääntymisalueita auttaisivat useiden lajien
tilannetta merialueelle asti.
Viljely ja istutustoiminta ovat äärimmäisen uhanalaisten (CR) lajien ja muotojen suojelussa edelleen tarpeellisia. Monella uhanalaisella lajilla on jo seurantaohjelma
ja sitä tulisi joidenkin lajien osalta vielä tehostaa. Koska
systemaattista seurantaa ei ole järjestetty äärimmäisen
uhanalaiselle ankeriaalle, merialueen harjukselle, eikä
myöskään selvästi heikentyneille Etelä-Suomen harjukselle ja mateelle, tulisi seuranta luoda myös näille lajeille.
Puutteellisesti tunnettujen lajien kantojen tilan selvittämiseksi ja uhanalaisuuden arvioimiseksi tulisi
kehittää menetelmät ja tehdä kartoituksia lisätietojen
saamiseksi.
Kiitokset
Arviointiryhmä sai asiantuntevia ja arvokkaita näkemyksiä, havaintoja ja aineistoja tietyistä lajeista sekä
paikallista tietoa kaloista Luke:n tutkijoilta, ja eri lajien
erityisasiantuntijoilta, jotka myös osallistuivat omien
lajiensa arviointiin; Jaakko Erkinaro (Jäämeren lohi), Irma Kolari (Kuolimon nieriä, Etelä-Suomen harjus), Jorma Piironen (Vuoksen järvilohi), Atso Romakkaniemi
(Itämeren lohi), Jouni Tulonen (ankerias). Lisäksi saatiin
runsaasti tietoja ja aineistoja lukuisilta muilta asiantuntijoilta.
Matelija- ja sammakkoeläinlajeja tunnetaan lähes 20 000
eli enemmän kuin lintu- ja nisäkäslajeja yhteensä. Suomessa lajeja on vähän, mutta viimeisen noin kymmenen
vuoden aikana Suomen matelija- ja sammakkoeläinlajistossa on tapahtunut huomattavia muutoksia. Kun lajeja
aikaisemmin (Terhivuo & Mannerkoski 2010) oli tavattu
12 (viisi matelijalajia ja seitsemän sammakkoeläinlajia),
niin nyt havaintoja on kertynyt ainakin 16 lajista.
Luonnonvaraisina Suomessa elää matelijoita kolme
käärmelajia ja kaksi liskolajia. Alkuperäisiin sammakkoeläimiin Suomessa kuuluu kolme sammakkoa ja kaksi
pyrstösammakko- eli salamanterilajia. Viimeisen kymmenen vuoden aikana uusia lajeja on havaittu Varsinais-Suomessa. Mölysammakkoa (Pelophylax ridibundus)
on tavattu Turun seudulla vuodesta 2008 alkaen. Laji
muodostaa lähilajien (ruokasammakko (Pelophylax esculentus) ja pikkuvihersammakko (P. lessonae)) kanssa
lajikompleksin, jonka lajeja on tarkasteltu arvioinnissa
itsenäisinä. Turusta on viime vuosilta havaintoja myös
alppivesiliskosta (Ichthyosaura alpestris), ja vuoristokellosammakosta (Bombina variegata). Niin ikään Turun
Jarmo Saarikivi, Markus Piha & Ulla-Maija Liukko
Matelijat ja sammakkoeläimet • Reptiles and Amphibians
Reptilia & Amphibia
ja lähikuntien hiekkamailta on viime vuosina tavattu
maalle uusi matelijalaji, hietasisilisko (Lacerta agilis). Lajien alkuperää tai tulotapaa Suomeen ei tiedetä, eikä sitä
ole onnistuttu vielä luotettavasti selvittämään.
Uhanalaisista lajeista rupiliskoa (Triturus cristatus) on
Itä-Suomessa tutkittu jo useiden vuosien ajan, ja lajin
tilanne ja vaatimukset ovat melko hyvin selvillä. Rupilisko on ollut kohdelajina Life- ja Metso-hankkeissa ja
lajin suojelubiologiasta on valmistunut väitöskirja 2016
(Vuorio). Lajin lisääntymislampia on kartoitettu myös
Ahvenanmaalla (Saarikivi 2013).
Kangaskäärmettä (Coronella austriaca) on Ahvenanmaalla tutkittu mm. geneettisesti ja kannan alkuperän
arvellaan olevan Ruotsista (Galarza ym. 2015). Ahvenanmaan kangaskäärmekanta on mahdollisesti jakautunut
kahteen erilliseen osapopulaatioon, jotka ovat hyvin pieniä (Galarza ym. 2015). Lajin kyytä (Vipera berus) muistuttavan ulkonäön arvellaan suojaavan kangaskäärmettä
pedoilta, mutta mimikry on toimiva vain mikäli myös
mallilajia (kyytä) on alueella riittävästi. Myös Ahvenanmaan kyypopulaatio on tutkimuksissa todettu pieneksi
ja molempien lajien suojelua alueella olisi syytä tehostaa
(Valkonen & Mappes 2014).
Matelijat ja sammakkoeläimet 
Luonnontieteellisen keskusmuseon organisoima
sammakkoeläinten ja matelijoiden levinneisyyskartoitus on ollut uhanalaisuuden arvioinnissa suureksi
avuksi. Vuodesta 2015 alkaen lajihavaintoja on voinut
ilmoittaa verkossa Suomen Lajitietokeskuksen Vihkohavaintojärjestelmään (ennen Hatikka) ja niitä on kertynyt muutamassa vuodessa lähes 25 000. Havainnot ovat
tarkastamattomia ja lajinmäärityksissä voi olla virheitä,
mutta kartoituksen myötä kuva Suomen matelijoiden ja
sammakkoeläinten levinneisyydestä ja runsaudesta on
kuitenkin täsmentynyt huomattavasti.
Matelijoista ja sammakkoeläimistä on myös ilmestynyt viime vuosina muutama suomalainen kirja, esimerkiksi Suomen käärmeet ja liskot (Tarnanen & Latva
2013), Suomen matelijat ja sammakkoeläimet (Koli 2016)
ja Mietteliäs konna (Laaksonen & Pyykkö 2017).
Nimistötoimikunta muutti joidenkin Suomessa esiintyvien matelijoiden ja sammakkoeläinten suomenkielisiä nimiä noin kymmenen vuotta sitten. Nimistötoimikunnan ehdotuksen mukaan vesiliskosta voi käyttää
nimeä manteri ja rupiliskosta nimeä rupimanteri. Perusteluna on, etteivät lajit ole ”oikeita” liskoja. Eliötyöryhmä
on päätynyt käyttämään edelleen vanhoja nimiä tässä
arvioinnissa, mutta uusia nimiä voi kuitenkin käyttää
rinnalla. Vanhat nimet ovat käytössä lainsäädännössä
(asetuksissa).
Arviointi
Matelijoiden ja sammakkoeläinten uhanalaisuusarvioinnin on laatinut matelija- ja sammakkoeläintyöryhmä (perustettu 2015). Keväällä 2017 käytiin läpi arvioitavat lajit
ja tehtiin alustavat kirjaukset arviointia varten. Talvella
2018 tehtiin varsinaiset arvioinnit ja dokumentoitiin tulokset perusteluineen.
Suomessa esiintyy yhteensä 16 matelija- ja sammakkoeläinlajia (taulukko 117). Pääosin Turun ja sen lähikuntien seudulta havaitut uudet kuusi lajia katsottiin
kaikki vieraslajeiksi ja sijoitettiin luokkaan arviointiin
soveltumattomat (NA). Varsinainen arviointi tehtiin
kymmenelle lajille.
Arvioinnissa käytettiin pääasiassa kriteeriä B eli
maantieteellisen alueen kokoa. Populaatiokokoon perustuvaa kriteeriä D käytettiin yhdellä lajilla. Matelijoista
ja sammakkoeläimistä ei ole saatavilla kannanseurantatietoja, joten populaatiokoon muutokseen perustuvia
kriteereitä A ja C ei ole voitu käyttää.
Uhanalaisuus
Arvioiduista lajeista kaksi todettiin uhanalaisiksi (taulukko 118). Sammakkoeläimistä rupilisko on erittäin
uhanalainen (EN) ja matelijoista kangaskäärme on vaarantunut (VU). Uhanalaisuuden kriteerit ovat molemmilla lajeilla maantieteelliset, sillä lajien levinneisyysja esiintymisalueet Suomessa ovat pieniä, eristyneitä ja
pirstoutuneita. Kumpaakin lajia tavataan Ahvenanmaalla ja rupiliskoa lisäksi myös Pohjois-Karjalassa. Kaikki
muut lajit on arvioitu elinvoimaisiksi (LC). Aikaisempaan arviointiin verrattuna (Terhivuo & Mannerkoski
2010) ainoa muutos on rantakäärmeen (Natrix natrix)
luokituksen muutos silmälläpidettävästä (NT) elinvoimaiseksi (LC) (taulukko 119). Aiempi luokitus perustui
arvioon kannan pienentymisestä. Tällä kertaa katsottiin,
että populaatiokoon pienentymisestä ei ole riittävästi
näyttöä.
Kaikkien lajien arviointia vaikeuttaa se, että kantojen
koon muutoksista ei ole juurikaan tietoa saatavilla. Rupiliskon ja kangaskäärmeen luokitus perustuu pieniin
ja eristyneisiin esiintymisalueisiin ja lisäksi molempien
Matelijat ja sammakkoeläimet 
lajien populaatiokoot on arvioitu pieniksi ja leviäminen
hyvin rajoittuneeksi. Myös populaatioiden geneettinen
koko on todennäköisesti molemmilla lajeilla erittäin
pieni ja muuntelu vähäistä. Saaripopulaatio on myös
potentiaalisesti vieraslajihaitoille altis (minkki, supikoira) ja moottoriliikenne mahdollisesti lisää ainakin
käärmeiden kuolleisuutta. Rupilisko, samoin kuin muut
sammakkoeläimet, taas kestää huonosti kalojen saalistusta. Kalojen ja rapujen siirtoistutukset ja luontainen
leviäminen lisääntymislammikoihin on mahdollinen
uhkatekijä.
Matelijat ja sammakkoeläimet ovat monimuotoisten ja
häiriöttömien elinympäristöjen eläimiä, jotka reagoivat
herkästi ympäristössä tapahtuviin muutoksiin. Matelijoille tärkeitä ovat rauhallinen talvehtimispaikka sekä
paistattelu- ja saalistusalueet. Sammakkoeläimille oleellisia ovat lisäksi puhtaat vesialueet lisääntymistä varten
ja turvalliset vaellusreitit talvehtimispaikoilta lisääntymisalueille. Matelijoista erityisesti käärmeet saavat usein
osansa ihmisten vainosta, kun taas sammakkoeläinten
varhaiset kehitysvaiheet ovat herkkiä monille saasteille
ja kemikaaleille.
Suojelu, seuranta ja tutkimus
Matelijat ja sammakkoeläimet ovat kyytä lukuun ottamatta rauhoitettuja. Suomi lienee ainoa Euroopan maa,
jossa kyytä ei ole rauhoitettu. Rauhoituspäätös olisi tärkeä viesti siitä, että myös pelätyt ja mahdollisesti vaarallisetkin lajit tarvitsevat ja ansaitsevat suojelua.
Suomen lajistosta luontodirektiivissä on neljä lajia.
Näistä rupilisko ja kangaskäärme on sisällytetty liitteisiin II ja IV eli niiden suojelemiseksi on perustettu Natura 2000 -alueita ja ne ovat lisäksi tiukasti suojeltavia
lajeja. Viitasammakko kuuluu liitteeseen IV eli myös se
on tiukasti suojeltu. Tavallinen sammakko kuuluu liitteeseen V, jossa säädellään luonnonvaraisten yksilöiden
keräämistä. Tiukasti suojeltujen lajien lisääntymis- ja
levähdyspaikkojen hävittäminen ja heikentäminen on
kiellettyä ja eritoten viitasammakon kohdalla suojelua
on pohdittu eri oikeusasteissa useita kertoja.
Rupilisko on Suomen matelija- ja sammakkoeläinlajistosta ainoa, jolla on suojeluohjelma, eikä sekään kata koko maata (vain Itä-Suomen populaatiot). PohjoisKarjalassa rupiliskon suojelemiseksi on tehty Life- ja
Metso-hankkeissa merkittävää työtä ja lajin tilanne on
parantunut muun muassa uusien lisääntymislammikoiden kaivamisen ansiosta. Aktiiviset suojelutoimet ovat
osoittautuneet toimiviksi, lajin lisääntymispaikkoja on
nykyään huomattavasti enemmän. Lajin suojelu otetaan
huomioon myös metsänhoidossa, jossa rupiliskolampien
lähellä tapahtuvissa hakkuissa pyritään löytämään rupiliskojen suojelun kannalta sopiva ratkaisu. Seurantaa on
tarkoitus jatkaa sekä Itä-Suomessa että Ahvenanmaalla.
Matelija- ja sammakkoeläinkantojen on todettu monilla alueilla pienentyneen ja sammakkoeläinten maailmanlaajuinen taantuma on askarruttanut tutkijoita jo
vuosia. Suomessa olisi paikallaan kehittää matelijoiden ja
sammakkoeläinten seurantaa sekä panostaa aktiiviseen
suojeluun. Uusien lisääntymislammikoiden perustaminen ja pienvesikohteiden kunnostus sammakkoeläimiä
silmällä pitäen ovat usein osoittautuneet hyödyllisiksi ja
toimiviksi keinoiksi suojella sammakkoeläimiä ja niiden
elinympäristöä.
Matelijat ja sammakkoeläimet 
Eliötyöryhmä kiittää kaikkia matelija- ja sammakkoeläinharrastajia sekä muita luontoharrastajia, jotka
ovat ilmoittaneet havaintojaan sammakkoeläin- ja matelijakartoitukseen.

Maailmalla esitetään olevan taksonomiasta riippuen
10 142–13 032 lintulajia (Dickinson & Christidis 2014, del
Hoyo ym. 2014, 2016, Gill & Donsker 2017). Lajimääräerot selittyvät lähinnä tropiikissa elävillä taksoneilla;
Euroopassa pesimälajien määrät ovat varsin yhteneviä
taksonomiasta riippumatta. Suomi seuraa Euroopan
lajien osalta Association of European Records and Rarities Committees taksonomista suositusta (Crochet ym.
2015), jonka lajeista maassamme on tavattu vuoden 2016
loppuun mennessä yhteensä 477 (Väisänen ym. 2017).
Säännöllisesti Suomessa pesii 244 lajia.
Linnut on Suomen parhaiten tunnettuja eliöryhmiä ja
ainoa ryhmä, jonka jokaiselle lajille voidaan esittää sekä
kanta-arviot että arviot kantojen pitkäaikaismuutoksista
laskentoihin ja muuhun kenttätyöhön perustuen. Useimmista lajeista tietämys riittää myös vuotuisvaihtelun
mittaamiseen, mikä lisää trendiarvioiden luotettavuutta.
Huolimatta vuosikymmenien mittaisesta perinteestä arvioida lintujemme kantojen suuruutta ja levinneisyyttä,
tietämyksen taso on yhä parantunut edelliseen uhanalaisuusarviointiin verrattuna (Tiainen ym. 2016). Tämä on
seurausta etenkin vuonna 2006 perustetusta vakiolinjojen laskentaverkostosta, joka on systemaattinen otos koAleksi Lehikoinen, Aili Jukarainen, Markku Mikkola-Roos, Antti Below, Teemu Lehtiniemi, Jorma Pessa,
Ari Rajasärkkä, Jukka Rintala, Pekka Rusanen, Päivi Sirkiä, Juha Tiainen & Jari Valkama
Linnut • Birds
Aves
ko Suomen halki 25 km välein. Verkoston perustaminen
on sekä parantanut otantaa että kasvattanut vuosittaisia
aineistoja mahdollistaen kantojen kehitysten laskemisen
aiempaa luotettavammin.
Uhanalaisuusarviointi perustuu seuraaviin (1–12) pesimäaikaisiin ja näiden ulkopuolisiin (13–16) aineistoihin
(vastuutahot, aineistoa kuvaava julkaisu):
Lintujen uhanalaisuusluokittelussa oli mukana 254 lajia tai alalajia. Niistä kahdeksan luokiteltiin arviointiin
soveltumattomiksi (NA), koska ne ovat vieraslajeja tai
lajeilla ei ole vakiintunutta kantaa Suomessa. Uhanalaisuusarviointiin sisällytettiin Suomessa vakituisesti pesiviksi katsotut 244 lintulajia (taulukko 120), ja arvioitujen
lajien määrä oli sama kuin vuoden 2015 arvioinnissa
(Tiainen ym. 2016). Kahdella lajilla arvioimme erikseen
pesivän kannan molemmat alalajit: taiga- (A. f. fabalis) ja
tundrametsähanhi (A. f. rossicus) sekä nimialalajin suosirri (C. a. alpina) ja etelänsuosirri (C. a. schinzii), joten
arvioitavia lajeja ja sitä alempia taksoneja oli yhteensä
246. Niitä kaikkia kutsutaan jatkossa lajeiksi.
Arviointikriteereistä soveltuvia olivat populaation
pienenemiseen, levinneisyys- tai esiintymisalueen pienenemiseen ja rajoittuneeseen levinneisyyteen liittyvät
kriteerit (A, B, C ja D). Meillä vähälukuisten, levinneisyyden pohjoisreunan populaationa esiintyvien lajien
uhanalaisuusluokkaa alennettiin yhdellä, mikäli niiden
kanta todettiin vahvaksi ja vähintään vakaaksi päälevinneisyysalueella omien rajojemme ulkopuolella. Pohjoisten lajien kohdalla näin ei tehty, koska nämä lajit voivat
ilmastonmuutoksen myötä pohjoiseen vetäytyessään
kadota lajistostamme (esim. Virkkala ym. 2008, 2014,
Lehikoinen & Virkkala 2016).
Harvalukuisten, suppealla alueella esiintyvien lajien kanta on pyritty laskemaan kokonaisuudessaan, ja
kanta-arvio on havaittu yksilömäärä. Useimmilla lajeilla
kanta on kuitenkin arvioitu kvantitatiivisista laskennoista saatujen tiheysarvioiden perusteella. Koska parhaatkin aineistot perustuvat otoksiin ja koska monilla lajeilla
luontainen vuosivaihtelu on suurta, kannanarvioihin
on liitetty tarkkuusarvio. Kannan vaihteluväli perustuu
todettuun vuosittaiseen vaihteluun sekä asiantuntijaarvioihin.
Seurantojen aikasarjat olivat riittävän pitkät muutosten laskemiseen ohjeiden mukaisesti kolmen sukupolven mittaiselle ajalle tai vähintään 10 vuodelle lukuun
ottamatta merikotkaa (Haliaeetus albicilla) ja maakotkaa
(Aquila chrysaetos), joilla kolmen sukupolven kesto on
52 vuotta, mutta aikasarjat alkavat vasta vuodesta 1970.
Saaristoseuranta-aineisto riitti ensimmäistä kertaa
muun muassa selkälokin (Larus fuscus, 42 v) ja lapintiiran (Sterna paradisaea, 40 v) kannanmuutosten laskentaan
kolmen sukupolven ajalle.
Yhtään lajia ei luokiteltu vähäisten tietojen vuoksi
puutteellisesti tunnetuksi (DD), mutta arviointiin soveltumattomiksi (NA) tulkittiin kahdeksan lajia (1,6 %).
Muualla pesivien ja Suomessa talvehtivien ja merkittävässä määrin Suomen läpi muuttavien lajien arviointia
harkittiin, mutta näiden kohdalla todettiin kansainvälisten uhanalaisuusarvioiden (EU, Maailma; BirdLife
International 2015, IUCN 2017) olevan mielekkäämpiä.
Edellisessä uhanalaisuusarvioinnissa (Tiainen ym. 2016)
Suomessa vain pesimäajan ulkopuolella tavattava allihaahka arvioitiin äärimmäisen uhanalaiseksi (CR) Suomessa talvehtivien lintujen määrän vähenemisen vuoksi.
Nyt sen korvaa EU-arvio, jonka mukaan allihaahka on
erittäin uhanalainen (EN).
Linnut Arvioiduista 246 lintulajista (244 lajia, joista kahdesta arvioitiin erikseen kaksi alalajia) Punaisella listalla on 121
(49 %) (taulukko 120). Uhanalaisia lintuja (VU, EN, CR)
on 86 lajia (35 %) (taulukko 121). Ainoa hävinneeksi (RE)
tulkittu laji oli kultasirkku (Emberiza aureola), joka arvioitiin vielä vuonna 2015 äärimmäisen uhanalaiseksi (CR)
(Tiainen ym. 2016). Viimeinen havainto kultasirkusta on
vuodelta 2007 ja pesintä vuodelta 1999. Kultasirkku on
luokiteltu myös globaalisti äärimmäisen uhanalaiseksi
(CR) erittäin voimakkaan taantuman takia, jonka taustalla on ainakin Kiinassa tapahtuva pyynti (Kamp ym.
2015). Alalajitasolla arvioitujen metsähanhen molemmat
ja suosirrin toinen alalaji luokiteltiin uhanalaisiksi: taigametsähanhi vaarantuneeksi (VU) ja tundrametsähanhi
sekä etelänsuosirri erittäin uhanalaisiksi (EN).
Äärimmäisen uhanalaisten (CR) lajien määrä nousi
17:sta 18:een verrattuna vuoden 2015 arviointiin. Uudet
äärimmäisen uhanalaiset (CR) lajit ovat voimakkaasti
taantuneet punasotka (Aythya ferina) ja peltosirkku (Emberiza hortulana). Erittäin uhanalaisten (EN) lajien määrä
laski 34:stä 33:een. Silmälläpidettävien (NT) määrä kasvoi 24:stä peräti 35:een. Punaiselta listalta poistui kahdeksan lajia, joista kaksi oli aiemmin arvioitu vaarantuneiksi (VU) ja kuusi silmälläpidettäviksi (NT) (taulukko
122). Uhanalaisten lajien osuus arvioiduista lajeista on
päiväpetolinnuilla 58 %, sorsalinnuilla 39 %, kahlaajilla
39 % ja varpuslinnuilla 27 %.
Uhanalaisuuden syitä on yleensä useita, ja samat
tekijät ovat useimmiten myös tulevaisuuden uhkana.
Yleisimmät tunnetut uhanalaisuuden syyt olivat maatalouteen (peltomaiden muutokset ja rantaniittyjen sulkeutuminen laidunnuksen vähentyessä) sekä metsätalouteen (uudistus- ja hoitotoimet, vanhojen metsien sekä
lahopuiden väheneminen) liittyvät muutokset, pieni
populaatiokoko, pyynti ja ulkomailla esiintyvät uhat.
Alhaisina tiheyksinä esiintyvillä lajeilla pieni populaatiokoko on merkittävä uhanalaisuuden syy. On huomattavaa, että peräti 30 lajilla tärkein uhanalaisuuden
syy oli tuntematon, mikä korostaa lajien tutkimuksen
lisäämisen tarpeellisuutta. Syyhyn on vaikea puuttua,
jos sitä ei tunneta.
Maatalousympäristössä suurin yksittäinen uhanalaisuuden syy on karjatilojen määrän pitkäaikainen väheneminen, jonka on ennustettu jatkuvan myös tulevaisuudessa. Karjatalouden väheneminen johtaa etenkin
kahlaajille haitalliseen rantaniittyjen umpeenkasvuun,
maatalousympäristön yksipuolistumiseen sekä heikentää monien lajien ruokailumahdollisuuksia. Ensisijaisesti viljelymaita pesimäympäristönään käyttävistä 15
lajista 60 % on Punaisella listalla ja 40 % on uhanalaisia.
Metsätalous on yhä merkittävä kantojen vähenemisen
syy (Fraixedas ym. 2015a, b). Ensisijaisesti metsäympäristön lajeista yhdeksän on uhanalaisia ja kahdeksan
silmälläpidettäviä. Metsätalous on johtanut luonnontilaisen kaltaisten varttuneiden metsien ja lahopuun vähenemiseen. Metsälajeista esimerkkeinä ovat hömötiainen
(Poecile montanus, EN) ja töyhtötiainen (Lophophanes cristatus, VU), jotka ovat olleet metsiemme runsaimpia lajeja,
mutta joiden määrät ovat vähentyneet huolestuttavasti.
Näillä ja useilla muilla Punaisen listan lajeilla metsärakenteen muutokset voidaan yhdistää lajien vähenemiseen (Björklund ym. 2015b, Cirule ym. 2017, Korpimäki ja
Hakkarainen 2014). Hakkuiden tavoiteltu lisääntyminen
on merkittävä uhkatekijä linnustolle.
Ojitus ja turpeenotto ovat vähentäneet luonnontilaista suoympäristöä, ja Suomen suolinnuston tila on
heikoin koko Pohjois-Euroopassa (Fraixedas ym. 2017).
Ensisijaisesti suoympäristössä pesivästä lajistosta 58 %
on Punaisella listalla, mikä johtuu osittain alkuperäisen
suoluonnon vähentymisestä aiemmin tapahtuneen kuivatustoiminnan takia. Kunnostusojitus ja turpeenotto
vähentävät merkittävästi joidenkin lajien elinmahdollisuuksia entisestään. Riekon (Lagopus lagopus) eteläiset
kannat vähenevät ja levinneisyysalue supistuu elinympäristön vähenemisen seurauksena. Soiden muutos uhkaa lisäksi muun muassa muuttohaukkaa (Falco peregrinus), suokukkoa (Calidris pugnax) ja mustavikloa (Tringa
erythropus).
Vesien ja kosteikkojen lajien uhanalaisuus johtuu pääasiallisesti pesimäympäristöjen laadun heikentymisestä.
Sisävesillä ja rehevillä merenlahdilla merkittävä kantojen taantumisen syy on rehevöityminen (Lehikoinen ym.
2016), joka aiheuttaa vesilintujen ravinnon vähenemistä
veden samenemisen ja runsastuneiden särkikalakanto-

jen aiheuttaman ravintokilpailun takia. Niin saariston
kuin sisävesien lajit kärsivät myös vieraspetojen, kuten
minkin (Neovison vison) ja supikoiran (Nyctereutes procyonoides) saalistuksesta. Ympäristömyrkyt ja saastuminen
koskettavat erityisesti useita Itämeren lajeja, kuten etelänkiislaa (Uria aalge) ja selkälokkia sekä talvehtivista
lajeista allia (Clangula hyemalis). Monet vesien ja kosteikkojen lajeista ovat riistalajeja. Ensisijaisesti Itämerellä
pesivistä 22 lajista 45 % on uhanalaisia, ja sisävesillä
pesivistä 30 lajista 50 % on Punaisella listalla ja 36 % on
uhanalaisia.
Metsästys Suomessa on uhkatekijä, sillä uhanalaisista
lajeista riistalajeja ovat metsähanhi, haapana (Anas penelope), jouhisorsa (Anas acuta), heinätavi (Anas querquedula),
tukka- (Aythya fuligula) ja punasotka, haahka (Somateria
mollissima), nokikana (Fulica atra), riekko ja pyy (Bonasa
bonasia). Lisäksi uhanalaisista lajeista merilokki (Larus
marinus) ja harmaalokki (Larus argentatus) ovat rauhoittamattomia ja täten rinnastettavissa metsästettäviin.
Uhanalaisten lajien metsästystä voidaan rajoittaa muun
muassa metsästyslain perusteella. Suomessa tapahtuva
metsästys katsottiin uhkatekijäksi silloin kun lajin kanta
on selvästi vähenevä. Vaikka metsästys ei olisi pääsyy
vähenemiseen, se aiheuttaa huonosti voivalle lajille ylimääräistä kuolleisuutta, ja kantojen kestävä hoito edellyttää kansainvälistä yhteistyötä (Holopainen ym. 2018).
Suomen ulkopuolella tapahtuvat muutokset ovat yksi tärkeimmistä uhanalaisuuden syistä. Useissa Euroopan maissa on todettu, että etenkin trooppisille alueille muuttavat lintulajit ovat harvinaistuneet enemmän
kuin Euroopassa talvehtivat lajit (Sanderson ym. 2006),
ja Suomessa tämä koskee niin Afrikkaan kuin Aasiaan
muuttavia lajeja (Laaksonen & Lehikoinen 2013). Tämän
on epäilty johtuvan etenkin elinympäristön vähenemisestä tai laadun heikentymisestä talvehtimisalueilla ja
muuttomatkan varrella, mutta myös pyynti ulkomailla
voi olla tärkeä syy. Ulkomailla tapahtuvan pyynnin tiedetään olevan ongelma kiljuhanhelle (Anser erythropus),
heinätaville, turturikyyhkylle (Streptopelia turtur) sekä
pelto- ja kultasirkulle.
Ilmastonmuutos on toistaiseksi lisännyt Suomen
linnustoa, koska meille on levinnyt enemmän uusia
lajeja kuin niitä on kadonnut. Vuoden 2000 arvioinnin
(Rassi ym. 2001) jälkeen 12 eteläisen tai itäisen lajin
pesimäkannan on tulkittu vakiintuneen, jolloin ne ovat
tulleet osaksi arviointia. Ilmastonmuutoksella on kuitenkin huomattavia negatiivisia vaikutuksia Suomen
linnustoon. Monet pohjoiset perinteiset suomalaiset
tunturi-, metsä- ja suolinnut vähenevät tai voivat kadota pesimälinnustostamme kokonaan. Ilmastonmuutos
uhkaa linnustoamme myös muuttoreittien varsilla ja
talvehtimisalueilla. Siellä esimerkiksi kuivuus on aiheuttanut merkittäviä elinympäristömenetyksiä.
Suojelu ja seuranta
Suomessa suojelutyöstä ovat hyötyneet etenkin uhanalaiset merikotka, maakotka, muuttohaukka ja valkoselkätikka (Dendrocopos leucotos), joista vielä 1970-luvulla
sukupuuton partaalla ollut merikotka poistui nyt Punaiselta listalta. Etelänsuosirrin taantuminen on pysähtynyt suojelutoimien ansiosta, ja kansainvälisten suojelutoimien ansiosta kiljuhanhen Pohjoismaiden kanta on
kääntynyt kasvuun (Tolvanen ym. 2015). Useiden uhanalaisten lajien suojelua tulisi tehostaa kannan kehityksen kääntämiseksi. Erityisesti tarvitaan toimenpiteitä ja
myös rahoitusta elinympäristöjen tilan parantamiseksi
etenkin kosteikoissa. Lisäksi tarvitaan erityispanostusta niiden lajien suojelua tukevaan tutkimukseen, joiden
vähenemisen syytä ei tunneta.
Alati muuttuvien kantojen seuranta on suojelun tärkeimpiä tukipilareita. Linnustoseurannat kattavat Suomen lajiston hyvin, mutta arviointi paljasti jälleen useita

harvalukuisia lajeja, joiden kannankehitys tunnetaan
puutteellisesti. Tällaisia lajeja ovat muiden muassa metsähanhi, keräkurmitsa (Charadrius morinellus), punakuiri
(Limosa lapponica), suo- ja lapinsirri (Calidris temminckii),
lapinkirvinen (Anthus cervinus), pikkutylli (Charadrius
dubius) ja kirjokerttu (Sylvia nisoria). Näiden lajien seurantaa tulisi tehostaa. Tarve lisätä laskentoja koskee myös
useita harvalukuisia vesilintuja, joilla kannan vähenemisen takia vuosittaiset otoskoot ovat pienentyneet, kuten
punasotkalla ja nokikanalla.
Yksittäisistä seurannoista tärkeimmän, eli vapaaehtoisten lintuharrastajien laskemien vakiolinjojen vuosittaista laskentamäärää tulisi edelleen kasvattaa. Vakiolinjojen kattava laskeminen valtakunnallisesti edellyttää
yhteiskunnan tukea laskijoiden kulujen korvaamiseksi.
Harvinaisimpien pesimälajien, joista useat ovat uhanalaisia, esiintymisen seurannassa avainasemassa ovat
alueellisten lintuyhdistysten havaintoarkistot. Yhdistysten havaintoarkistoon kirjattavien havaintojen määrä on
kasvanut yli miljoonaan vuodessa. Tämä on lisännyt
vapaaehtoisten tekemää havaintoaineiston laadunvalvontatyötä, jonka tärkeyttä ei voi liiaksi korostaa. Kaikkien uhanalaisuusarvioinnissa käytettävien seurantojen,
mukaan lukien vapaaehtoistoiminta, jatkuvuus tulee taata tulevien arviointien aineistopohjan varmistamiseksi.
Kiitokset
Suuret kiitokset seuranta-aineiston keränneille tuhansille lintulaskijoille ja -harrastajille. Ilman heidän panostaan lintujen uhanalaisuuden arviointi olisi paljon
heikommalla pohjalla. Ympäristöministeriön sekä maaja metsätalousministeriön rahoitus on myös avustanut
laskentoja syrjäseuduilla.
Maailmassa on vuoden 2017 tietojen mukaan 5 477 nisäkäslajia (Lacher ym. 2017). Uusia lajeja löytyy ennen
kaikkea geneettisen tiedon lisääntyessä. Euroopassa
luonnonvaraisia nisäkäslajeja on noin 260 (Temple &
Terry 2007).
Suomessa tavattavia luonnonvaraisia nisäkäslajeja
on yhteensä 73. Lajiluettelo on sama kuin edellisellä
arviointikerralla (Liukko ym. 2016). Suomen lajiluettelon ulkopuolelle on arvioinnissa muun muassa jätetty
valtamerissä elävät valaslajit, joista kuusi on satunnaisesti eksynyt Itämerelle ja Suomen aluevesille. Suomessa esiintyvien lajien tieteellisissä nimissä noudatetaan
pääosin Smithsonian Instituutin ylläpitämää maailman
nisäkkäiden luettelon kolmatta painosta (Wilson & Reeder 2005). Poikkeuksena on kolme elinvoimaisiksi luokiteltua myyrälajia, joiden tieteelliset nimet ovat päivittyneet myöhemmin (Lacher ym. 2017). Suomenkielisissä
nimissä noudatetaan nisäkkäiden nimistötoimikunnan
ehdottamaa nimiluetteloa.
Nisäkkäät tunnetaan moneen muuhun eliöryhmään
verrattuna erittäin hyvin. Päivittyvää tietoa esimerkiksi
lajien runsaudesta ja levinneisyydestä kerätään aktiivisesti silti vain osasta lajeja. Tilanne ei ole siltä osin muuttunut edelliseen vuoden 2015 arviointiin verrattuna. TieUlla-Maija Liukko, Heikki Henttonen, Kaarina Kauhala, Ilpo Kojola, Eeva-Maria Kyheröinen & Janne Pitkänen
Nisäkkäät • Mammals
Mammalia
toa tuotetaan erityisesti metsästettävistä riistalajeista,
uhanalaisimmista lajeista, joistakin pikkunisäkkäistä
sekä sellaisista lajeista, joiden suojeluvelvoitteet ovat
joiltain osin ristiriidassa sosioekonomisten tavoitteiden
kanssa.
Geneettiset tutkimusmenetelmät ovat mahdollistaneet uudenlaiset kysymykset luonnonsuojelubiologisessa tutkimuksessa. Runsaasti uutta tietoa on saatu
pikkunisäkkäistä hirvieläimiin. Esimerkiksi suurpetotutkimuksessa geneettistä tietoa on viime vuosina hyödynnetty susien yksilöllisessä tunnistamisessa ja karhukannan geneettisen monimuotoisuuden alueellisessa
esiintymisessä (Hagen ym. 2015, Kojola ym. 2018).
Saimaannorppa on maailmanlaajuisestikin vähälukuisin hylje, johon kohdistuu paljon suojelutoimia ja
tutkimusta. Metsähallitus vastaa pääosin lajin suojelusta ja seurannasta samoin kuin vuosien 2013–2018 Saimaannorppa Life -hankkeesta (Metsähallitus 2018). ItäSuomen yliopistossa tehtävä tutkimus painottuu sekin
suojelun kannalta oleellisiin seikkoihin (esim. Auttila
ym. 2016, Liukkonen ym. 2017).
Rakennus-, kaavoitus- yms. hankkeisiin liittyviä
luonto- ja lajistoselvityksiä tehdään runsaasti. Niissä on
nisäkäslajeista yleensä mukana ainakin luontodirektiivin liitteen IV tiukasti suojellut lajit, erityisesti lepakot,
Nisäkkäät • Mammalia
572
.
liito-orava ja saukko. Selvityksissä tuotettuja havaintotietoja ei yleensä julkaista eikä varsinkaan koota digitoituna yhteen paikkaan, joten aineistoja ei pystytä
hyödyntämään laajemmin. Suomen Lajitietokeskus on
perustettu lajitiedon saatavuuden ja käytettävyyden parantamiseksi.
Arviointi
Suomen koko lajiston uhanalaisuusarviointi tehtiin edellisen kerran vuonna 2010 (Rassi ym. 2010), ja lintujen (Tiainen ym. 2016) sekä nisäkkäiden (Liukko ym. 2016) arviointi uusittiin muita eliöryhmiä aiemmin jo vuonna 2015.
Monista lintu- ja nisäkäslajeista kertyy seurantatietoa
huomattavasti enemmän useimpiin muihin lajiryhmiin
verrattuna, mikä mahdollistaa tiheämmin toistettavan
arvioinnin. Lisäksi niihin kohdistuu laajaa yleistä mielenkiintoa ja tarve suunnitella kannanhoitoa, kuten metsästysverotusta, jolloin myös uhanalaisuusluokan ajantasaisuuden merkitys korostuu. Nisäkkäiden vuoden
2015 uhanalaisuusarvioinnissa pystyttiin käyttämään
tuoreita, vuosien 2014 tai 2015 kannanarviointitietoja,
koska suppeamman arvioinnin yhteydessä ei tarvinnut
varata aikaa laajan Punaisen kirjan toimittamiseen ja yhteenvetoihin. Käytännössä tämä uusi arviointi perustuu
samoihin ja lisäksi parin viime vuoden aikana kertyneisiin uusiin tietoihin eikä olennaisia muutoksia juuri ole
ehtinyt tapahtua, tai niitä ei ole voitu havaita joitakin
erityisen tiiviisti seurattuja lajeja lukuun ottamatta.
Uudesta arvioinnista on vastannut aiemman arvioinnin (Liukko ym. 2016) tapaan Suomen Nisäkästieteellisen Seuran nimeämä työryhmä, joka perustettiin
ympäristöministeriön pyynnöstä ensimmäisen kerran
vuonna 2008 ja uudestaan vuoden 2014 lopulla. Ryhmän
kokosi seuran puheenjohtaja, Metsäntutkimuslaitoksen,
nykyisin Luonnonvarakeskuksen metsäeläintieteen professori Heikki Henttonen, joka toimii myös työryhmän
puheenjohtajana. Arvioinnin lajikohtaiset valmisteluvastuut jaettiin työryhmän asiantuntijajäsenten kesken.
Arviointituloksista päätettiin yhteisesti työryhmän kokouksissa. Työn edetessä oltiin yhteydessä myös muihin asiantuntijoihin, jotka osallistuivat arviointiin tai
avustivat muilla tavoin.
Kaikkiaan tarkastelussa oli mukana 75 lajia tai alalajia (taulukko 123). Ensivaiheessa lajit jaettiin selkeästi
elinvoimaisiin (LC), mahdollisesti uhanalaisiin, hävinneisiin (RE) sekä arviointiin soveltumattomiin (NA) lajeihin, joita ovat satunnaiset vierailijat sekä vieraslajit,
yhteensä 16 lajia. Hävinneitä (RE) lajeja on neljä (taulukko 124). Arviointi tehtiin kaikkiaan 58 lajille tai alalajille. Niistä työryhmän tarkempaan käsittelyyn otettiin 23
mahdollisesti uhanalaista lajia. Norpasta (Pusa hispida)
ja peurasta (Rangifer tarandus) arvioitiin erikseen molemmat Suomessa esiintyvät tai esiintyneet alalajit: saimaan- ja itämerennorppa (P. h. saimensis ja P. h. botnica)
sekä tunturi- ja metsäpeura (R. t. tarandus ja R. t. fennicus).
Muuten arviointi tehtiin lajitasolla. Jatkossa tekstissä ja
taulukoissa kaikkia taksoneita kutsutaan lajeiksi.
Yleisimmin nisäkkäiden luokittelussa käytettiin kriteeriä D1, joka perustuu pieneen populaatiokokoon. Se
on kriteerinä yhdeksällä Punaisen listan lajilla. Kriteerin
C (pieni ja jatkuvasti taantuva populaatio) ehdot täyttyivät vain yhdellä lajilla. Kriteeri B (maantieteellinen
alue) oli kahden silmälläpidettävän (NT) lajin luokittelun
perusteena. Seurantatiedot mahdollistavat populaation
pienentymiseen perustuvan kriteerin A käytön useiden
nisäkäslajien arvioinnissa. Kriteerin ehdot täyttyivät
vain yhdellä lajilla.
Uhanalaisuus
Suomen nisäkkäiden Punaisella listalla 2019 on seitsemäntoista lajia eli kolme lajia vähemmän kuin vuonna
2015 (taulukko 123). Nämä kolme ovat ilves (Lynx lynx),
villisika (Sus scrofa) ja pyöriäinen (Phocoena phocoena)
(taulukko 124). Uhanalaisia lajeja on kahdeksan, mikä

on yksi laji enemmän kuin edellisellä kerralla, koska
liito-oravan (Pteromys volans) luokkaa muutettiin silmälläpidettävästä (NT) vaarantuneeksi (VU). Luokka pysyi
ennallaan 58 arvioidulla lajilla (luokat LC-CR, RE), arviointiin soveltumattomien (NA) kuudentoista lajin lisäksi
(taulukko 124).
Punaiselta listalta nyt poistuneista lajeista (taulukko
125) ilveksen luokkaa lievennettiin kertaalleen jo vuonna
2015. Lisäksi tässä arvioinnissa tarkennettiin lisääntymiskykyisten yksilöiden laskentatapaa eli mukaan laskettiin kaikki yli yhden vuoden ikäiset potentiaalisesti
lisääntymiskykyiset yksilöt, ei ainoastaan lisääntyviä
yksilöitä. Lajin luokkaa muutettiin silmälläpidettävästä
(NT) elinvoimaiseksi (LC) ja luokan muutoksen pääsyyksi katsottiin lajin tilassa tapahtunut aito muutos. Ilveskanta kasvoi pitkään, mutta uusimman tiedon mukaan
(Holmala ym. 2018) kasvu tasaantui vuonna 2014, ja sen
jälkeen kantaa on pienennetty metsästyksellä 20 %. Silti
laji on edelleen selvästi elinvoimainen.
Villisika siirrettiin luokasta puutteellisesti tunnetut
(DD) elinvoimaisiin (LC). Lajista oli käytössä edellistä
kertaa tarkemmat tiedot (Luonnonvarakeskus 2018). Sen
kanta on noin kolminkertaistunut viimeisten kolmen
vuoden aikana, osin talviruokinnan ansiosta. Laji arvioitiin alustavasti silmälläpidettäväksi (NT) kriteerillä D1.
Koska Suomen kanta saa Venäjän puolelta täydennystä,
luokkaa alennettiin yhdellä, ja lajin lopullinen luokka on
elinvoimaiset (LC!).
Pyöriäinen luokiteltiin aiemmassa arvioinnissa hävinneeksi (RE), koska laji ei enää lisäänny Suomen vesialueella kuten vielä ennen sotia. Itämeren populaatiosta
on viime vuosina saatu kuuntelulaitteilla tapahtuvan
tutkimuksen ja seurannan avulla uutta tietoa (Carléna
ym. 2018, Loisa 2016, Loisa tiedonanto 2018). Pyöriäistä
tavataan satunnaisten kesävierailujen lisäksi suhteellisen usein myös talvisin Suomen lounaisimmalla merialueella ja talousvyöhykkeellä. Lajin luokitteleminen
hävinneeksi ei vastaa lajista nykyisin tiedossa olevaa
tilannetta Suomessa vaan laji katsottiin satunnaiseksi
vierailijaksi (luokka NA).
Liito-oravan arviointi perustuu Luonnontieteellisen
keskusmuseon liito-oravaseurantaan, jossa lasketaan
kolmellatoista vakioalueella asuttujen pienruutujen
(9 ha) määriä. Vakioruutuja on yhteensä 1121, joista kymmenen vuoden tarkastelujaksolta vuosilta 2008 ja 2017
on käytettävänä vertailukelpoista aineistoa 749 pienruudusta. Sen perusteella asuttujen pienruutujen määrä on
vähentynyt tarkastelujakson aikana 42,3 %. Muutos on
suhteellisen suuri vaikka joukossa on myös 2008 asumattomia ja sen jälkeen asutettuja ruutuja. Kahden vuoden
keskiarvojen vertailussa (2007 ja 2008 sekä 2016 ja 2017)
vuosien väliset erot tasoittuvat hieman ja ruutujen määrän väheneminen on 36,9 %. Tarkastelujakson aikana
tapahtunut muutos ylitti A-kriteerin uhanalaisuuden
rajan eli 30 %. Edellisen arvioinnin aikana vähenemä
oli hieman kriteerirajan alapuolella. Lisäksi vielä julkaisemattoman tutkimuksen perusteella (Maarit Jokisen
tiedonanto 2018) yksilömäärän lasku ei ole lineaarisessa suhteessa asuttujen ruutujen määrään, vaan kannan
pienetessä liito-oravia on ruutuja kohti vähemmän kuin
kannan ollessa tiheämpi. Tämä ero voimistaa asuttujen
ruutujen vähenemisen pohjalta tehtyä arviointia. Lajin
luokka muuttui silmälläpidettävästä (NT) vaarantuneeksi (VU) eli uhanalaiseksi. Myös muut tiedossa olevat
pitkäaikaisseurannat tukevat tätä johtopäätöstä.
Uhanalaiset lajit, joiden luokka pysyi ennallaan, ovat
äärimmäisen uhanalainen (CR) naali (Vulpes lagopus),
erittäin uhanalaiset (EN) ripsisiippa (Myotis nattereri),
susi (Canis lupus), ahma (Gulo gulo) ja saimaannorppa sekä vaarantuneet (VU) pikkulepakko (Pipistrellus nathusii)
ja hilleri (Mustela putorius) (Liukko ym. 2016).
Monen nisäkäslajin liikkuvuuden vuoksi elinympäristön tarkka yksilöinti on vaikeaa tai elinympäristöjen
luettelosta tulee pitkä. Elinympäristöjen määrän tai laadun muutokset eivät juuri ole nisäkäslajeja uhkaavia
tekijöitä, koska useat lajit eivät ole tiukasti sitoutuneet
tiettyihin ympäristöihin. Punaisella listalla olevien nisäkäslajien yleisin elinympäristö on metsät, ensisijaisena seitsemällä lajilla, kaikkiaan kymmenellä. Erilaisissa
ihmistoiminnan muovaamissa kulttuuriympäristöissä
(viljelymaat, niityt, kedot, ojat, puistot, pihat ja puutarhat
sekä rakennukset) eläviä lajeja on viisi, joista kahdella,
kenttämyyrällä Microtus arvalis ja hillerillä, se on ensisijainen ympäristö, muilla toissijainen. Tunturialueella
esiintyviä lajeja Punaisella listalla on kolme, joista vain
naalilla tunturit ovat ensisijainen elinympäristö. Soita

käyttävät jossain määrin vain susi ja metsäpeura. Itämeressä eläviä lajeja on yksi, itämerennorppa ja sisävesissä
sekä rannoilla eläviä lajeja kolme (euroopanmajava Castor fiber, pikkulepakko ja saimaannorppa).
Suojelu, seuranta ja tutkimus
Nisäkkäiden uhanalaisuuden syyt ja uhkatekijät ovat
säilyneet edelliseen arviointiin verrattuna kutakuinkin
ennallaan. Yleisimpinä tulevaisuuden uhkatekijöinä pidetään pyyntiä eri muodoissaan sekä satunnaisille tekijöille altistavaa kannan pientä kokoa. Luvanvarainen
kannanhoidollinen metsästys pitää suurpetojen, kuten
karhun ja suden kannat kooltaan sellaisina, että uhanalaisuuden kriteerit joko täyttyvät (susi) tai ovat lähellä
täyttymistä (karhu Ursus arctos), vaikka laillinen pyynti
ei suoranaisesti uhkaisi lajien olemassaoloa maassamme.
Salakaadot vaikuttavat susi- ja ahmakantaan (Maa- ja
metsätalousministeriö 2014, Suutarinen & Kojola 2017).
Sivusaaliskuolleisuus vaikuttaa saimaannorppakannan
ja mahdollisesti myös itämerennorpan elinvoimaisuuteen ja on saukonkin yleinen kuolinsyy, vaikka laji ei
enää olekaan uhanalainen. Ilmastonmuutos vaikuttaa
suoraan tai välillisesti naalin, metsäjäniksen sekä hylkeiden menestymiseen. Vaikka suurin osa uhanalaisista ja
silmälläpidettävistä lajeista elää metsissä, metsien käytön ja metsärakenteen muutoksen katsotaan olevan vain
kahden lajin, liito-oravan ja metsäpeuran uhkatekijänä.
Esimerkiksi häirintä, kilpailu, risteytyminen, vähäinen
geneettinen muuntelu, predaatio ja ympäristömyrkyt
ovat muita yksittäisiä nisäkäslajien uhkatekijöitä.
Nisäkäslajien suojelun keinovalikoimaan kuuluu erilaisia kestävään käyttöön, liikkumiseen, metsätaloustoimiin tai muuhun vastaavaan liittyviä rajoituksia. Eri
suojelukeinoista rauhoitus on nisäkkäille merkittävin
ja lajistollisesti kattavin. Kaikki muut lajit paitsi metsästyslaissa riistalajiksi tai rauhoittamattomaksi lajiksi
mainitut ovat luonnonsuojelulailla rauhoitettuja. Riistalajien rauhoituksista säädetään metsästyslailla ja asetuksilla. Nisäkäslajeilla tarpeelliset ja hyödylliset suojelu- ja
hoitotoimet ovat rauhoitusta lukuun ottamatta hyvin
lajikohtaisia.
Useille lajeille on tehty suojelu- ja hoitosuunnitelmia.
Ne ovat tarpeellisia erityisesti silloin, kun lajin suojeluja hoitotoimien toteutukseen osallistuu useita toimijoita
tai toimet vaikuttavat esimerkiksi ihmisten elinkeinoja vapaa-ajantoimintaan. Suunnitelmia ja ohjelmia on
tehty tai päivitetty viime vuosina kaikille suurpedoille, euroopanmajavalle, saimaannorpalle ja pyöriäiselle
(Maa- ja metsätalousministeriö 2018, Marjakangas 2015,
Ympäristöministeriö 2017 ja Loisa 2016). Merihylkeiden
hoitosuunnitelmaa päivitetään parhaillaan. Uusimmissa
suunnitelmissa näkökulma on laajentunut perinteisestä
lajisuojelusta myös sosioekonomisten tekijöiden huomioon ottamiseen. Suojelu- ja hoitosuunnitelma tarvittaisiin yhteisesti myös lepakkolajeille.
Riistanisäkkäiden seurannat ovat säilyneet pääpiirteissään entisellään. Majavalaskennat ovat tehostuneet,
kun käyttöön on otettu riistahallinnon sähköinen asiointipalvelu Oma Riista. Euroopanmajavien pesistä
saadaan aiempaa tarkempaa paikkatietoa. Majavien lajimääritykset tehdään DNA:n ja kallomorfometrian avulla
niillä alueilla, missä molempia lajeja voi esiintyä. Oma
Riista-palvelu parantaa myös hillerikannan seurantaa;
minkinpyynnin sivusaaliina saadut hillerihavainnot
saadaan tietoon.
Monen riistalajin seuranta perustuu riistakolmiolaskentoihin. Vähälumiset talvet vaikuttavat Etelä-Suomen
laskentojen tuloksiin: esimerkiksi metsäjänis- ja ilveskantojen seuranta on tullut epävarmemmaksi. Muiden
lajien, kuten naalin ja saimaannorpan erityisseurannat
ovat jatkuneet ennallaan. Liito-oravaseurannassa on ollut katkoja, mutta seurantaa on jatkettu ja jonkin verran
uudelleenorganisoitu keväästä 2015 lähtien. Luonnonvarakeskuksen yhteen vetämät koko maan pikkunisäkkäiden pitkäaikaisseurannat tarjoavat aineistoja erilaisiin
analyyseihin esimerkiksi suhteessa ilmastonmuutokseen (Korpela ym. 2013 ja 2014). Vuosikymmenien seurannoista ilmenee, miten lyhyemmän 3–4-vuotisen vaihtelun yllä on myös pidempiaikaisia trendejä ja alueellisia
muutoksia. Suomen lounaisella merialueella aloitettiin
vuonna 2016 pyöriäisten akustinen seuranta Itämeren
Nisäkkäät • Mammalia
575
.
tutkimushankkeesta vapautuneilla laitteilla. Itämerennorppakantaa seurataan vuosittaisilla laskennoilla
Perämerellä sekä hyvinä jäätalvina Saaristomerellä ja
Suomenlahdella. Myös lepakoille on Turun yliopistossa
kehitetty seurantaa biologisille kenttäasemille sijoitettujen yliääntä tallentavien laitteiden avulla.
EU:n luontodirektiivin suojelu- ja raportointivelvoitteet vaikuttavat tiedon tarpeeseen ja resurssien suuntaamiseen. Direktiivin liitteisiin on sisällytetty kolmekymmentä Suomessa esiintyvää nisäkäslajia, joiden
suojelutasosta ja muista seikoista raportoidaan kuuden
vuoden välein EU:lle. Raportoinnin yhteydessä ei tuoteta
uutta tietoa vaan kootaan olemassa olevaa arvioinnin
pohjaksi.
Kiitokset
Nisäkästyöryhmä kiittää Tero Sipilää arviointiin osallistumisesta sekä Olli Loisaa, Sanna Mäkeläistä, Maarit
Jokista ja Jari Valkamaa arvokkaasta asiantuntija-avusta.
IUCN:n maailmanlaajuisessa uhanalaisuusluokituksessa on käytössä yhdeksän luokkaa, alueellisessa arvioinnissa luokkia on yksitoista. Luokista ja luokittelusta
löytyy yksityiskohtaisemmat kuvaukset IUCN:n ohjeista
Punaisen listan luokat
RE Hävinneet Laji on hävinnyt alueelta, kun sen viimeinen lisääntymiskykyinen
yksilö on epäilyksettä kuollut tai hävinnyt tarkasteltavalta alueelta,
tai aikaisemman säännöllisen vierailijan ollessa kysymyksessä lajin
yksilöt eivät enää vieraile alueella.
CR Äärimmäisen uhanalaiset Laji on äärimmäisen uhanalainen, kun se parhaan saatavilla olevan
tiedon perusteella täyttää jonkun äärimmäisen uhanalaisten luokan
kriteereistä A–E, ja siihen arvioidaan täten kohdistuvan luonnossa
erittäin korkea häviämisriski.
EN Erittäin uhanalaiset Laji on erittäin uhanalainen, kun se parhaan saatavilla olevan tiedon
perusteella täyttää jonkun erittäin uhanalaisten luokan kriteereistä
A–E, ja siihen arvioidaan täten kohdistuvan luonnossa hyvin korkea
häviämisriski.
VU Vaarantuneet Laji on vaarantunut, kun se parhaan saatavilla olevan tiedon
perusteella täyttää jonkun vaarantuneiden luokan kriteereistä A–E, ja
siihen arvioidaan täten kohdistuvan luonnossa korkea häviämisriski.
NT Silmälläpidettävät Laji arvioidaan silmälläpidettäväksi, kun se ei täytä uhanalaisten
(VU–CR) kriteerejä, mutta jonkun kriteerin täyttyminen on kuitenkin
lähellä tai on todennäköistä, että ehdot täyttyvät lähitulevaisuudessa.
DD Puutteellisesti tunnetut Laji luokitellaan puutteellisesti tunnetuksi silloin, kun tiedot sen
levinneisyydestä ja/tai populaation tilasta ovat riittämättömiä suoran
tai epäsuoran arvion tekemiseen sen häviämisriskistä.
Muut luokat (lajit eivät kuulu Punaiselle listalle)
LC Elinvoimaiset Laji luokitellaan elinvoimaiseksi, kun se ei täytä uhanalaisten (VU–CR)
eikä silmälläpidettävien (NT) kriteerejä.
NE Arvioimatta jätetyt Laji kuuluu luokkaan arvioimatta jätetyt, kun sitä ei ole lainkaan
arvioitu kriteerien suhteen.
NA Arviointiin soveltumattomat Laji luokitellaan arviointiin soveltumattomaksi, kun sitä ei voida
arvioida alueellisella tasolla.
Liite 1
IUCN:n uhanalaisuusluokat
(IUCN 2012 a ja b, 2016) sekä kansallisesta arviointioppaasta (Liukko ym. 2017). Luokittelun perusteena käytettävät kriteerit esitellään liitteessä 2.
Suomen Punaisessa kirjassa 2019 käytettyjen luokkien määritelmät tiivistetysti
Liite 1 • Appendix 1
670
.
Alueellisen arvioinnin uhanalaisuusluokat
Sukupuuttoon kuolleet (EX; Extinct)
Laji on sukupuuttoon kuollut, kun sen viimeinen yksilö
on epäilyksettä kuollut. Tätä luokkaa voi määritelmän
mukaan käyttää ainoastaan niissä tapauksissa, joissa
lajin häviäminen on maailmanlaajuista. Alueellisissa
uhanalaisuusarvioinneissa se tulee kysymykseen vain
silloin, kun sukupuuttoon kuollut laji katsotaan tarkasteltavalla alueella kotoperäiseksi.
Luonnosta hävinneet (EW; Extinct in the Wild)
Laji on luonnosta hävinnyt, kun sen tiedetään hävinneen koko alkuperäiseltä levinneisyysalueeltaan tarkasteltava alue mukaan lukien ja säilyneen ainoastaan viljeltynä, tarhattuna tai luontoon palautettuna
populaationa (tai populaatioina) selvästi alkuperäisen
levinneisyysalueensa ulkopuolella. Tätä luokkaa voi
määritelmän mukaan käyttää ainoastaan niissä tapauksissa, joissa luonnosta häviäminen on maailmanlaajuista. Alueellisissa uhanalaisuusarvioinneissa se tulee
kysymykseen vain silloin, kun hävinnyt laji katsotaan
tarkasteltavalla alueella kotoperäiseksi.
Hävinneet (RE; Regionally Extinct)
Lajit, jotka ovat hävinneet tarkasteltavalta alueelta, mutta
esiintyvät vielä muualla maailmassa, luokitellaan hävinneiksi. Laji on hävinnyt, kun sen epäilyksettä viimeinen
lisääntymiskykyinen yksilö on alueelta kuollut tai hävinnyt, tai säännöllisen vierailijan ollessa kysymyksessä sen
yksilöt eivät enää vieraile alueella. Yleistä aikarajaa sille,
milloin laji voidaan viimeisen havainnon jälkeen tulkita
hävinneeksi, ei voida antaa. Tähän vaikuttaa erityisesti
se, miten paljon lajin etsintään on panostettu suhteessa
löydettävyyteen sekä elintapojen ja levinneisyyden tuntemukseen. Alueellisesta arvioinnista vastaava taho voi
asettaa aikarajoja hävinneeksi tulkitsemiselle. Suomessa
ei aikarajoja ole asetettu, vaan hävinneeksi luokittelun
perusteista päätetään aina tapauskohtaisesti.
Pitkäikäisten lajien populaatiot, jotka ovat lakanneet
lisääntymästä alueella esimerkiksi elinympäristön laadun heikkenemisen takia, tulee katsoa potentiaalisesti
lisääntymiskykyisiksi eikä niitä täten luokitella alueellisesti hävinneiksi. Toisaalta, satunnaisesti alueella tavattavia yksilöitä lajeista, jotka ovat aiemmin lisääntyneet
alueella, ei katsota potentiaalisesti lisääntymiskykyisiksi
eli kyseiset lajit luokitellaan hävinneiksi.
Hävinneiksi luokitellaan lajit, jotka ovat hävinneet
Suomesta vuoden 1800 jälkeen.
Mikäli häviämistä on perusteltua epäillä, mutta siitä
ei olla varmoja, laji sijoitetaan luokkaan äärimmäisen
uhanalaiset CR (kriteerillä D2 luokkaan VU) ja lisätään
lajille merkintä ”mahdollisesti hävinnyt” (Punaisessa
listassa punainen piste luokan jälkeen). Merkintää voi
käyttää myös luokan DD yhteydessä. Kyseessä ei ole erillinen luokka vaan lisämerkintä, jota voidaan hyödyntää
sukupuuttovauhtia laskettaessa.
Äärimmäisen uhanalaiset (CR;
Critically Endangered)
Laji on äärimmäisen uhanalainen, kun se parhaan saatavilla olevan tiedon perusteella täyttää minkä tahansa
kriteerin A–E äärimmäisen uhanalaisten luokan ehdot,
ja lajiin arvioidaan täten kohdistuvan luonnossa erittäin
korkea häviämisriski.
Mikäli lajin epäillään hävinneen Suomesta, mutta siitä
ei olla täysin varmoja, laji sijoitetaan luokkaan CR ja lajille lisätään merkintä ”mahdollisesti hävinnyt”.
Erittäin uhanalaiset (EN; Endangered)
Laji on erittäin uhanalainen, kun se parhaan saatavilla
olevan tiedon perusteella täyttää minkä tahansa kriteerin A–E erittäin uhanalaisten luokan ehdot, ja lajiin
arvioidaan täten kohdistuvan luonnossa hyvin korkea
häviämisriski.
Vaarantuneet (VU; Vulnerable)
Laji on vaarantunut, kun se parhaan saatavilla olevan
tiedon perusteella täyttää minkä tahansa kriteerin A–E
vaarantuneiden luokan ehdot, ja lajiin arvioidaan täten
kohdistuvan luonnossa korkea häviämisriski.
Jos laji luokitellaan kriteerillä D2 luokkaan vaarantuneet (VU) ja lajin epäillään hävinneen Suomesta, mutta siitä ei olla täysin varmoja, lajille lisätään merkintä
”mahdollisesti hävinnyt”. Kriteerillä D2 ei voi saada korkeampaa luokkaa, minkä vuoksi merkinnästä on tässä
tapauksessa poikkeus.
Silmälläpidettävät (NT; Near Threatened)
Laji on silmälläpidettävä, kun se ei tällä hetkellä täytä
mitään vaarantuneiden (VU) luokan kriteereistä, mutta
ehtojen täyttyminen on kuitenkin lähellä tai on todennäköistä, että ehdot täyttyvät lähitulevaisuudessa. Laji
voi täyttää luokan NT vaatimukset myös silloin, kun laji
tai sen elinympäristö on kyseiseen lajiin kohdistettujen
suojelutoimien kohteena ja toimien lakkaaminen nostaisi uhanalaisuusluokkaa yhdellä viidessä vuodessa.
Luokituksen perusteluissa tulee silloin näkyä, että laji
Liite 1 • Appendix 1
671
.
on luokassa NT, koska se on suojelusta riippuvainen.
Arvioinnin dokumentoinnissa on kuvattava sellaiset
suojeluohjelmat, joilla lajin tilaa pyritään parantamaan.
Silmälläpidettävien luokalla ei ole kriteereissä erikseen omia raja-arvoja vaan luokittelussa hyödynnetään
vaarantuneiden (VU) luokan raja-arvoja. Arvioiden populaatiokoosta tai elinympäristöstä tulee olla lähellä
vaarantuneiden luokan raja-arvoja varsinkin epävarmoissa tilanteissa tai jos mahdollisesti jokin osakriteeri
täyttyy. Tästä löytyy tarkempia ohjeita ja esimerkkejä
arviointioppaasta (Liukko ym. 2017). Luokitteluun voi
vaikuttaa myös se, kuinka herkkä laji on erilaisille muutoksille ja minkälaisia uhkia sillä on.
Elinvoimaiset (LC; Least Concern)
Laji on elinvoimainen, kun se on arvioitu kaikkien kriteerien suhteen eikä se täytä (eikä ole lähellä täyttää)
uhanalaisten (VU–CR) eikä silmälläpidettävien (NT)
luokkien ehtoja. Laajalle levinneet ja runsaslukuiset lajit
sisällytetään tähän luokkaan. Häviämisriskin kannalta
huoli elinvoimaiseksi luokitellun lajin häviämisestä on
pienempi kuin muihin luokkiin sijoitetuilla lajeilla. Se ei
kuitenkaan merkitse sitä, ettei laji voisi tarvita suojelua.
Puutteellisesti tunnetut (DD; Data Deficient)
Laji on puutteellisesti tunnettu silloin, kun tiedot sen
levinneisyydestä, populaation tilasta sekä mahdollisista
uhkista ovat riittämättömiä suoran tai epäsuoran arvion
tekemiseen sen häviämisriskistä. Toisin sanoen laji on
arvioitu käyttäen kaikkia saatavilla olevia tietoja, mutta ne eivät riitä luokan antamiseen millään arvioinnin
kriteerillä. DD:ksi luokittelussa on olennaista, että kriteerit on käyty läpi ja arviointi on yritetty tehdä siinä
onnistumatta.
Lajin voi sijoittaa luokkaan DD, jos tiedot ovat niin
riittämättömiä, että sekä luokka CR että LC ovat mahdollisia. Jos todennäköisten luokkien väli on tätä suppeampi (NT–CR tai LC–EN tai suppeampi), jokin niistä on
valittava eikä luokkaa DD voida käyttää. Arvioijan on
osoitettava dokumentoinnissa, että DD-luokka valittiin
sen vuoksi, että aineisto oli riittämätön uhanalaisuusluokan määrittelyyn. On kerrottava ja perusteltava, mitkä
luokat ovat olleet mukana harkinnassa. Katso tarkempi
ohjeistus epävarmojen tilanteiden käsittelystä ja luokan
DD määrittelystä arviointioppaasta tai IUCN:n ohjeista
(IUCN 2016, Liukko ym. 2017).
Arviointiin tulee ottaa mukaan vain sellaisia lajiryhmiä (esim. heimo), joissa tietämys riittää kattavaan arviointiin. Usein mukana on kuitenkin yksittäisiä lajeja,
joista ei tiedetä juuri mitään. Jos lajiryhmä on päätetty
ottaa arviointiin mukaan ja kriteerejä tulee siten yrittää
soveltaa kaikkiin lajeihin, niin tällaiset lajit sijoitetaan
luokkaan puutteellisesti tunnetut (DD) eikä jätetä arvioinnin ulkopuolelle luokkaan NE.
Jos laji tunnetaan ainoastaan tyyppipaikaltaan (josta
laji on kuvattu) eikä sen tämänhetkisestä tilanteesta tai
mahdollisista uhkista ole tietoa, se tulee luokitella puutteellisesti tunnetuksi (DD).
Jos usean taksonin ryhmää eli lajikompleksia on vakiintuneesti käsitelty kuten lajia (multiple taxa) JA siitä
on riittämättömästi tietoa (suoraan tai epäsuoraan) luokan ja kriteerien arviointiin, lajikompleksi on sijoitettava
luokkaan DD.
Arviointiin soveltumattomat (NA; Not Applicable)
Arviointiin soveltumaton (NA) on alueellisessa luokittelussa käytetty luokka niille lajeille, jotka eivät ole
arviointiin jostain syystä kelvollisia. Syynä voi olla se,
että lajilla ei ole alueella luonnonvaraisia populaatioita
(alueen ulkopuolella on) tai että se ei ole luontaisella
levinneisyysalueellaan tai se esiintyy alueella vain satunnaisena vierailijana (IUCN 2012a).
Suomessa arviointiin soveltumattomiksi (NA) katsotaan:
• Luontaisesti leviämässä olevat uudet lajit. Ne
kuuluvat luokkaan NA siihen asti, kunnes ne ovat
selvästi vakiintuneet ja ovat lisääntyneet alueella
usean vuoden ajan (tyypillisesti ainakin kymmenen
peräkkäisen vuoden ajan).
• Vuoden 1800 jälkeen ihmisen tarkoituksella tai
tahattomasti Suomeen siirtämät ja luontoon vakiintuneet lajit eli ns. vieraslajit.
• Yksinomaan vieraslajeilla elävät lajit (sienet, hyönteiset jne.). Ne voivat olla Suomeen luontaisesti
levinneitä, mutta eivät voisi esiintyä täällä ilman
vierasperäistä isäntälajia.
• Satunnaisesti Suomessa tavattavat lajit.
• Sellaiset lajit, joista ei yksittäisten havaintojen
perusteella pystytä sanomaan, esiintyykö se täällä
vakituisesti (joissakin tapauksissa rajanveto puutteellisesti tunnettuihin tai hävinneisiin voi olla
hankala).
Liite 1 • Appendix 1
672
.
Arvioimatta jätetyt (NE; Not Evaluated)
Laji kuuluu tähän luokkaan, kun se on luokitteluun kuuluva (monisoluinen, luontaisella levinneisyysalueella,
luonnonvarainen), mutta sitä ei ole vielä arvioitu lainkaan kriteerien suhteen. Arvioimatta jätettyihin jäävät
lähinnä ne kokonaiset eliöryhmät (esimerkiksi heimot),
joiden arvioimiseen ei ole mahdollisuuksia asiantuntijoiden tai tarvittavien tietojen puuttumisen vuoksi ja
lajit jätetään arvioinnin ulkopuolelle. Myös paremmin
tunnetuista ja arvioinnissa mukana olevista eliöryhmistä voidaan jättää arvioimatta sellaisia yksittäisiä lajeja, joiden katsotaan esiintyvän Suomessa, mutta joihin
liittyy taksonomisia tai muita epäselvyyksiä. Edellisen
arvioinnin tapaan esimerkiksi putkilokasveista luokkaan sijoitetaan apomiktiset voikukat (Taraxacum spp.),
ukonkeltanot (Hieracium spp.), voikeltanot (Pilosella spp.)
ja kevätleinikit (Ranunculus auricomus s. lat).

Liite 2
IUCN:n uhanalaisuuden kriteerit
Lajien uhanalaisuusarvioinnissa käytetään IUCN:n
ohjeiden (2012b) mukaan viittä kriteeriä A–E. Näiden
kriteerien perusteella arvioidaan lajin häviämisriskiä ja
kuuluuko arvioitu laji johonkin uhanalaisuusluokista,
jotka esitellään tarkemmin liitteessä 1. Lajien uhanalaiKriteeri A: Populaatiokoon pieneneminen minkä tahansa seuraavan vaihtoehdon mukaan:
suuden arvioinnissa on sovellettu IUCN:n kriteerejä
(IUCN 2012b, 2012a; 2016) sellaisenaan, koska kansalliset sovellukset eivät niissä ole sallittuja. Kriteereissä
käytetyt keskeisimmät termit ja käsitteet on selitetty
liitteessä 3.
A1. Havaittu, arvioitu, päätelty tai epäilty populaatiokoon pieneneminen vähintään 90 %:lla (ĺ CR)
tai 70 %:lla (ĺ EN) tai 50 %:lla (ĺVU) viimeisten kymmenen vuoden tai kolmen sukupolven aikana
(valitaan pitempi jakso) tilanteessa, jossa pienenemisen syyt ovat selvästi peruttavissa JA ymmärretyt JA
loppuneet, perustuen johonkin seuraavista vaihtoehdoista a–e:
 a. suora havainto
 b. lajille käyttökelpoinen runsausindeksi
 c. esiintymis- tai levinneisyysalueen pieneneminen ja/tai elinympäristön laadun heikentyminen
 d. todellinen tai mahdollinen hyödyntäminen
 e. vieraslajien, risteytymisen, tautien, saasteiden, kilpailijoiden tai loisten haitalliset vaikutukset.
A2. Havaittu, arvioitu, päätelty tai epäilty populaatiokoon pieneneminen vähintään 80 %:lla (ĺ CR) tai
50 %:lla (ĺEN) tai 30 %:lla (ĺ VU) viimeisten kymmenen vuoden tai kolmen sukupolven aikana (valitaan
pitempi jakso) tilanteessa, jossa pieneneminen ja sen syyt eivät ehkä ole loppuneet TAI niitä ei ymmärretä
TAI ne eivät ehkä ole peruttavissa, perustuen johonkin vaihtoehdoista a–e.
A3. Vähintään 80 % (ĺ CR) tai 50 % (ĺ EN) tai 30 % (ĺ VU) populaatiokoon pieneneminen, jonka
ennustetaan tai epäillään tapahtuvan tulevien kymmenen vuoden tai kolmen sukupolven aikana
(valitaan pitempi jakso, korkeintaan 100 vuotta), perustuen johonkin vaihtoehdoista a–e.
A4. Havaittu, arvioitu, päätelty, ennustettu tai epäilty populaatiokoon pieneneminen vähintään 80 % (ĺ CR) tai
50 % (ĺ EN) tai 30 % (ĺVU) kymmenen vuoden tai kolmen sukupolven ajanjaksolla (valitaan pitempi; tulevaisuuteen maksimi 100 vuotta), johon sisältyy sekä mennyttä että tulevaa, ja pieneneminen ja sen syyt eivät ole
loppuneet TAI niitä ei ymmärretä TAI ne eivät ehkä ole peruttavissa, perustuen johonkin vaihtoehdoista a–e.
Kriteeri A on tarkoitettu tunnistamaan lajit, joiden kannat ovat merkittävästi vähentyneet lähimenneisyydessä tai joiden arvellaan vähenevän lähitulevaisuudessa.
Kriteeri jaetaan neljään alakriteeriin. A1- ja A2-alakriteereissä tarkastelujakso on menneisyydessä, A3-alakriteerissä tarkastelujakso kohdistuu tulevaisuuteen ja A4-
alakriteerissä tarkastelujaksoon otetaan sekä mennyttä
että tulevaa. Tulevaisuuden ennustamiseen suositellaan
kuitenkin suhtauduttavan hyvin kriittisesti.
Liite 2 • Appendix 2
674
.
A-kriteerissä määritellään perustuuko väheneminen
a) suoraan havaintoon (A1, A2 ja A4), b) lajille käyttökelpoiseen runsausindeksiin, c) esiintymis- tai levinneisyysalueen pienenemiseen ja/tai elinympäristön laadun
heikkenemiseen, d) todelliseen tai mahdolliseen hyödyntämiseen ja/tai e) vieraslajien, risteytymisen, tautien,
saasteiden, kilpailun tai loisten haitalliseen vaikutukseen (IUCN 2016, luku 5).
Populaation kehitystä arvioitaessa suora havainto (a)
on luotettavin mittari ja sitä tulisi käyttää aina kun se on
mahdollista. Toisinaan jokin muu mittaustapa voi olla
parempi. Esimerkiksi yritys laskea vaikeasti havaittavia lajeja voi johtaa virheisiin ja antaa yli- tai aliarvioita
populaatiokoosta. Vaihtoehtoisesti indeksi, joka perustuu helposti havaittaviin jälkiin, jätöksiin tai resurssiin,
josta laji on täysin riippuvainen, voi antaa luotettavampia arvioita kannan kehityksestä. Edelleen, lajilla, jonka kannan kehitystä ei seurata tiiviisti tai jonka vaste
elinympäristön vähenemiseen tapahtuu viiveellä, tieto
elinympäristön vähenemisestä voi antaa kattavamman
kuvan kannan kehityksestä kuin suora havainto.
B1. Levinneisyysalueen (EOO) arvioidaan olevan alle 100 km2 (ĺ CR) tai alle 5 000 km2 (ĺ EN) tai alle 20 000
km2 (ĺ VU) JA vähintään kaksi kohtien a–c ehdoista täyttyy:
a. esiintyminen on voimakkaasti pirstoutunut
 TAI vain yksi (ĺ CR) tai viisi (ĺ EN) tai kymmenen (ĺ VU) esiintymispaikkaa tunnetaan
b. havaittu, päätelty tai ennustettu jatkuva taantuminen joissakin seuraavista:
 (i) levinneisyysalue
 (ii) esiintymisalue
 (iii) soveliaan elinympäristön määrä ja/tai laatu
 (iv) esiintymispaikkojen tai osapopulaatioiden määrä
 (v) lisääntymiskykyisten yksilöiden määrä
c. erittäin suuret vaihtelut joissakin seuraavista:
 (i) levinneisyysalue
 (ii) esiintymisalue
 (iii) esiintymispaikkojen tai osapopulaatioiden määrä
 (iv) lisääntymiskykyisten yksilöiden määrä.
TAI
B2. Esiintymisalueen (AOO) arvioidaan olevan alle 10 km2 (ĺ CR) tai alle 500 km2 (ĺ EN) tai
alle 2 000 km2 (ĺ VU) JA vähintään kaksi kohtien a–c ehdoista täyttyy:
a. esiintyminen on voimakkaasti pirstoutunut
 TAI vain yksi (ĺ CR) tai viisi (ĺ EN) tai kymmenen (ĺ VU) esiintymispaikkaa tunnetaan
b. havaittu, päätelty tai ennustettu jatkuva väheneminen joissakin seuraavista:
 (i) levinneisyysalue
 (ii) esiintymisalue
 (iii) soveliaan elinympäristön määrä ja/tai laatu
 (iv) esiintymispaikkojen tai osapopulaatioiden määrä
 (v) lisääntymiskykyisten yksilöiden määrä
c. erittäin suuret vaihtelut joissakin seuraavista:
 (i) levinneisyysalue
 (ii) esiintymisalue
 (iii) esiintymispaikkojen tai osapopulaatioiden määrä
 (iv) lisääntymiskykyisten yksilöiden määrä.
Kriteeri B: Maantieteellinen alue tarkasteltuna joko levinneisyysalueen (B1)
TAI esiintymisalueen (B2) TAI molempien mukaan:
Liite 2 • Appendix 2
675
.
Kriteeri B on suunniteltu tunnistamaan lajit, joilla on
suppea levinneisyys- (EOO) tai esiintymisalue (AOO)
ja joiden esiintyminen on voimakkaasti pirstoutunutta
ja/tai joiden populaatiot ovat jatkuvasti vähenemässä
ja/tai joilla on voimakkaat kannanvaihtelut. B-kriteeriä
Kriteeri C on suunniteltu tunnistamaan lajit, joilla on
pieni populaatiokoko ja jotka ovat parhaillaan tai tulevaisuudessa vähenemässä. Harvasta lajista on kuitenkin
riittävän tarkkaa tietoa sekä populaatiokoosta että vähenemisen asteesta, jotta C1-kriteeriä voitaisiin soveltaa. A- ja C1-kriteerien välillä on myös päällekkäisyyttä,
mutta C-kriteeriä voidaan soveltaa ainoastaan pieniin
populaatioihin, tarkastelujakso on lyhyempi (paitsi luokassa VU) ja vähenemisen raja-arvot ovat matalampia,
koska populaatio on jo valmiiksi pieni.
C2a-kriteerissä on kaksi alakriteeriä (i, ii), joissa näennäisesti tarkastellaan vastakkaisia tilanteita. Lajin esiintymisen jakautuminen joko useisiin osapopulaatioihin
tai keskittyminen yhteen tai harvoihin populaatioihin
Populaatiokoko on alle 250 (ĺ CR) tai alle 2 500 (ĺ EN) tai alle 10 000 (ĺ VU) yksilöä.
SEKÄ joko C1 tai C2:
C1. Arvioitu jatkuva taantuminen:
Vähintään 25 %:n jatkuva taantuminen 3 vuoden tai yhden sukupolven aikana (ĺ CR).
Vähintään 20 %:n jatkuva taantuminen 5 vuoden tai kahden sukupolven aikana (ĺ EN).
Vähintään 10 %:n jatkuva taantuminen 10 vuoden tai kolmen sukupolven aikana (ĺ VU).
(Valitaan ajanjaksoista pitempi, tulevaisuuteen korkeintaan 100 vuotta.)
TAI
C2. Havaittu, ennustettu tai päätelty populaatiokoon jatkuva taantuminen
JA vähintään toinen seuraavista a–b:
a. populaation rakenne joko:
 (i) missään osapopulaatiossa ei ole yli 50 (ĺ CR) tai yli 250 (ĺ EN) tai yli 1 000 (ĺ VU)
 lisääntymiskykyistä yksilöä
 TAI
 (ii) vähintään 90 % (ĺ CR) tai vähintään 95 % (ĺ EN) tai kaikki (ĺ VU) lisääntymiskykyiset yksilöt
 ovat yhdessä osapopulaatiossa,
TAI
b. erittäin suuret vaihtelut lisääntymiskykyisten yksilöiden määrässä.
Kriteeri C: Pieni populaatiokoko ja jatkuva taantuminen, pirstoutuminen tai voimakkaat vaihtelut
voivat molemmat kasvattaa häviämisriskiä, mutta eri
syistä. Laji, joka on hajaantunut useisiin osapopulaatioihin, voi olla voimakkaasti pirstoutunut ja moni osapopulaatio voi olla yksilömäärältään pieni. Toisaalta, keskittyminen yhteen populaatioon on kuin kaikki munat olisivat yhdessä korissa – hävinnyt populaatio ei voi palautua
uudelleen kolonisaation avulla eikä saa katastrofaalisen
vähenemisen jälkeen täydennystä muualta.
Jotta C2a-kriteeriä sovelletaan oikein, on tärkeä tulkita osapopulaation käsite oikein. Jos lajilla on laaja levinneisyys-/esiintymisalue ja osapopulaatioiden kannanvaihtelut tapahtuvat toisistaan riippumatta, ne eivät ole
toisiinsa yhteydessä eikä tällaista pidä tulkita yhdeksi
osapopulaatioksi.
käytettäessä on huomattava, että levinneisyys- tai esiintymisalueen raja-arvojen on ensin täytyttävä, minkä lisäksi vähintään kahden kolmesta (a–c) vaihtoehdosta on
täytyttävä (IUCN 2016).
Liite 2 • Appendix 2
676
.
D-kriteeri: Hyvin pieni populaatiokoko tai erittäin rajoittunut esiintyminen
D1. Populaatiokoko on alle 50 (ĺ CR) tai alle 250 (ĺ EN) tai alle 1 000 (ĺ VU) lisääntymiskykyistä yksilöä.
TAI
D2. Populaatio on hyvin pieni tai rajoittunut jommankumman vaihtoehdon mukaan:
Populaatiolla on hyvin rajoittunut esiintymisalue (AOO; yleensä alle 20 km2).
TAI
Populaatiolla on vähän esiintymispaikkoja (yleensä korkeintaan viisi),
JA
Populaatio on siten altis äkillisille ja ennustamattomille ihmistoiminnan tai sattuman vaikutuksille ja voi
lyhyessä ajassa muuttua äärimmäisen uhanalaiseksi tai jopa hävitä ĺ VU.
E. Kvantitatiivisen analyysin perusteella todennäköisyys hävitä luonnosta on vähintään:
50 % kymmenen vuoden tai kolmen sukupolven aikana (valitaan pitempi, korkeintaan 100 vuotta) (ĺ CR).
20 % kahdenkymmenen vuoden tai viiden sukupolven aikana (valitaan pitempi, korkeintaan
 100 vuotta) (ĺ EN).
10 % sadan vuoden aikana (ĺ VU).
E-kriteerin vaatimia analyysejä (IUCN 2016) ei ole Suomessa käytettävissä mistään eliöryhmästä. Kriteeriä ei
sen vuoksi käytetty lainkaan Suomen uhanalaisuusarvioinnissa.
Kriteerin D avulla tunnistetaan hyvin pienet tai suppealla alueella esiintyvät populaatiot/lajit, joita luonnehtii
se, että ne eivät välttämättä ole vähenemässä, mutta niiden pieni yksilömäärä tai suppea levinneisyys tekevät
ne erityisen alttiiksi voimakkaalle vähenemiselle tai
häviämiselle. Alakriteerin D2 perusteella laji voidaan
luokitella vain vaarantuneeksi (VU) tai sitä alempaan
(vähemmän uhanalaiseen) luokkaan. Alakriteeri D2 on
tarkoitettu lajeille, joilla on hyvin pieni populaatiokoko
tai suppea esiintymisalue. Määrittelyn avuksi on annettu raja-arvot (esiintymisalue tyypillisesti alle 20 km2 tai
korkeintaan viisi esiintymispaikkaa), mutta niitä ei ole
tarkoitettu yhtä tiukoiksi kuin muissa kriteereissä. Rajaarvoista ei kuitenkaan tule poiketa kuin vähäisessä määrin ja hyvin perustellusti. Keskeistä tässä kriteerissä ei
ole esiintymispaikkojen tarkka lukumäärä vaan riski sille, että laji äkillisesti vähenisi tai häviäisi lyhyessä ajassa
(esim. yhden–kahden sukupolven sisällä tapahtumasta).
Pelkästään D2-kriteerissä mainitun esiintymisalueen
pinta-alan tai esiintymispaikkojen määrän alitus ei siten
riitä, vaan esiintymispaikkojen säilymiseen tulee kohdistua todellisia uhkia. Tässä tarkoitetaan ennen kaikkea
tilannetta, jossa suppealla alueella esiintyvä laji on altis
ihmistoiminnasta tai satunnaisesta tekijästä johtuvalle
tapahtumalle ja voi siten tulla äärimmäisen uhanalaiseksi (CR) tai jopa hävitä (RE). Edellä mainitun tapahtuman
todennäköisyyden pitäisi olla korkea. Tämän vuoksi epätodennäköiset tapahtumat, kuten erittäin poikkeukselliset sääilmiöt tai teoreettiset tautiepidemiat, eivät riitä
vaarantuneeksi (VU) luokittelun syyksi D2-kriteerillä.
Luokitteluun johtavan tapahtuman luonne tulee määritellä kriteeriä käytettäessä. Jos laji esiintyy rajoittuneella
alueella ja uskottavia uhkia on olemassa, laji voidaan
luokitella myös silmälläpidettäväksi (NT).
E-kriteeri: Häviämisriskin kvantitatiivinen analyysi
Liite 2 
Uhanalaisuusarvioinnissa käytettävien käsitteiden määritelmiä
Uhanalaisuusarvioinnin kriteereissä käytetään käsitteitä, joiden merkitys on tässä yhteydessä usein totutusta poikkeava tai painottuu eri tavalla. Tässä liitteessä
määritellään tiiviisti keskeisimmät uhanalaisuusarvioinnissa käytettävät käsitteet ja termit. Käsitteiden yhteydessä viitataan niihin kriteereihin (A–E), joissa ne
ovat käytössä. Kriteerit esitellään liitteessä 2. Käsitteitä
esitellään tarkemmin IUCN:n ohjeissa sekä kansallisessa
arviointioppaassa (IUCN 2012a, 2016, Liukko ym. 2017).
Erittäin suuria kannanvaihteluita (kriteerit B, C) on lajeilla, joiden populaation koko tai esiintymisalue vaihtelee laajalti, nopeasti ja usein, ja vaihtelun suuruusluokka on yleensä vähintään kymmenkertainen. Erittäin
suurilla kannanvaihteluilla on todettu olevan yhteys
häviämisriskiin. Lajien lepovaiheita, kuten putkilokasvien siemenpankkia tai vesiselkärangattomien munia,
ei tulkita erittäin suuriksi kannanvaihteluiksi, elleivät
lepovaiheet ole vaarassa tuhoutua kokonaan yksittäisen
tapahtuman seurauksena. Kannanvaihteluna voidaan
pitää vain tilannetta, jossa on odotettavissa riittävällä
todennäköisyydellä populaatiokoon muutos myös vastakkaiseen suuntaan seuraavien yhden tai kahden sukupolven aikana. Varsinaisessa populaatiokoon muutoksessa muutosta vastakkaiseen suuntaan ei välttämättä
tapahdu. Kannanvaihtelua voi olla vaikea erottaa populaatiokoossa tapahtuvista muista muutoksista, kuten
populaatiokoon kasvusta, pienenemisestä tai jatkuvasta
taantumisesta.
Esiintymisalueella tarkoitetaan sitä osaa levinneisyysalueesta, jossa laji todella esiintyy, pois lukien harhailijat.
Laji ei yleensä esiinny koko levinneisyysalueellaan, jonka sisällä voi olla paljon sopimatonta tai asuttamatonta
elinympäristöä. Esiintymisalueen kokoa laskettaessa
mukaan otetaan vain nykyisin olemassa olevat esiintymät, ei hävinneiksi tiedettyjä tai epäiltyjä. Perustelu
häviämisepäilykselle voi olla esimerkiksi se, että elinympäristön tiedetään tai oletetaan tuhoutuneen. Joissakin tapauksissa esiintymisalue on pienin alue, joka
jossakin tietyssä vaiheessa on tarpeellinen lajin olemassa olevan populaation säilymisen kannalta (esimerkiksi
yhdyskuntien pesimäpaikat, elintärkeät ruokailualueet
muuttaville lajeille).
Esiintymisalueen kokoa (Area of occupancy; AOO; kriteerit A, B, C) laskettaessa Suomessa käytetään 2 km x
2 km -ruutukokoa (4 km2). Tämä koskee myös nauhamaisissa (esim. joet, rannikko) sekä hyvin pienialaisissa
(esim. lähteet ja lähteiköt) elinympäristöissä eläviä lajeja,
jotta mittaustapa on yhdenmukainen raja-arvojen kanssa ja saadut tulokset ovat vertailukelpoisia keskenään.
IUCN suosittelee kyseistä ruutukokoa ja esiintymisalueen laskukaavaksi seuraavaa: AOO = asuttujen ruutujen
määrä x yksittäisen ruudun pinta-ala. Suurempi ruutukoko
(> 10 km2) estää lajin luokittelun äärimmäisen uhanalaiseksi B-kriteerin avulla, ja pienempi (1 km2) toisaalta voi
nostaa lajeja korkeisiin luokkiin enemmän kuin kriteerissä on tarkoitettu.
Esiintymispaikka on maantieteellisesti tai ekologisesti
rajattu yksilöiden joukko, jossa yksittäinen tapahtuma
voi nopeasti vaikuttaa kaikkiin yksilöihin. Siihen voi
kuulua osa yhdestä osapopulaatiosta, yksi osapopulaatio
kokonaan tai useampia osapopulaatioita. Jos lajiin kohdistuu useita uhkaavia tapahtumia, määritellään esiintymispaikat vakavimman todennäköisen uhan mukaan.
Lähekkäisiä esiintymispaikkoja rajattaessa on pyritty
ottamaan huomioon muun muassa lajin leviämiskyky.
Jatkuva taantuminen (kriteerit B, C) on äskettäistä, tämänhetkistä tai ennustettua tulevaisuudessa tapahtuvaa
taantumista, joka todennäköisesti jatkuu, ellei korjaavia
toimia tehdä. Kannanvaihteluita ei yleensä tulkita jat-
Liite 3 • Appendix 3
679
.
kuvaksi taantumiseksi, mutta havaittua vähenemistä ei
tule tulkita kannanvaihteluksi ellei siitä ole todisteita.
Jatkuvaa taantumista ei voi tapahtua ilman populaatiokoon pienenemistä, mutta tilapäinen, loppunut populaatiokoon pieneneminen on mahdollista ilman jatkuvaa
taantumista. Taantumista arvioitaessa tarkasteltavaksi
määritelty ajanjakso on 10 vuotta tai kolme sukupolvea,
ajanjaksoista on valittu pidempi. Jotta pystyttäisiin erottamaan populaation koon lyhyet heilahtelut pysyvistä
muutoksista, on tarkasteltu myös populaatiokoon pitkäaikaisempaa kehityssuuntaa.
Kotoperäinen eli endeeminen laji elää alkuperäisenä
ainoastaan tietyllä maantieteellisellä alueella. Laji voi
olla kotoperäinen pienelle saarelle, valtiolle tai kokonaiselle mantereelle. Kotoperäisen lajin arvioinnissa on
otettava huomioon maailmanlaajuinen arviointi, koska
niiden maailmanlaajuisen ja alueellisen luokan on oltava
sama.
Kvantitatiivisella analyysillä (kriteeri E) tarkoitetaan
uhanalaisuusarvioinnissa säilymis- tai riskianalyysi
PVA:ta (Population Viability Analysis) tai muita kvantitatiivisia analyysejä, jotka arvioivat lajin tai populaation
häviämisriskiä biologiseen tietoon perustuen.
Levinneisyysalueella tarkoitetaan lyhimmällä mahdollisella kuvitteellisella rajaviivalla rajattua aluetta, jonka
sisään jäävät kaikki lajin tunnetut tai oletetut nykyiset
esiintymispaikat satunnaishavaintoja lukuun ottamatta.
Tavanomaisesta poiketen tällä ei kuvata lajin asuttamaa
aluetta, vaan kuinka laajalle alueelle laji on levittäytynyt.
Levinneisyysalueen koko (Extent of occurrence; EOO)
kuvaa lajin alueellista levittäytymistä, ei niinkään lajin
asuttaman alueen pinta-alaa. Esiintymien sijainti lähellä
toisiaan lisää todennäköisyyttä, että niihin kaikkiin vaikuttavat samat tapahtumat tai muutokset. Tämä koskee
niin ihmistoiminnan aiheuttamia uhkia (kuten öljyvuotoja, vieraslajeja, elinympäristöjen vähenemistä yms.)
kuin luonnollisiakin tapahtumia (esimerkiksi kuivuus,
myrskyt, tulvat ja tulipalot). Lähellä toisiaan sijaitsevilla
populaatioilla on siis myös suurempi riski hävitä saman
tapahtuman seurauksena, kuin jos ne olisivat kauempana toisistaan. Mitä laajemmalle laji on levinnyt, sitä
paremmin se on suojassa erilaisilta uhkaavilta tekijöiltä. Sen vuoksi alueeseen otetaan mukaan myös epäjatkuvuuskohdat ja lajille elinkelvottomat elinympäristöt.
Levinneisyysaluetta voidaan usein kuvata pienimmällä
kaikki esiintymispaikat sisältävällä monikulmiolla, jonka kaikki kulmat ovat alle 180 astetta.
Leviäin eli lisääntymiskappale voi levitä ja tuottaa uuden lisääntymiskykyisen yksilön (esim. itiö, hedelmä,
siemen, muna, toukka; ei kuitenkaan sukusolu tai siitepöly).
Lisääntymiskykyinen yksilö on yksilö, jonka tiedetään,
arvioidaan tai päätellään kykenevän lisääntymään. Lisääntymiskykyisten yksilöiden määrää arvioitaessa on
otettu huomioon seuraavat asiat:
• Nuoria (juveniilit) tai lisääntymisen lopettaneita
yksilöitä ei ole laskettu lisääntymiskykyisiksi yksilöiksi.
• Mukaan ei lasketa täysikasvuisia, lisääntymiskykyisiä yksilöitä, jotka eivät kuitenkaan voi
tuottaa jälkeläisiä (esim. populaation tiheys on liian
alhainen hedelmöittymiselle).
• Populaatioissa, joiden sukupuolijakaumat ovat
vinoutuneet, lisääntymiskykyisten yksilöiden
määrästä on käytetty jakauman vinouden huomioon
ottavaa alempaa arviota.
• Populaatiokoon vaihdellessa suuresti on käytetty
alempaa arviota. Se on usein selvästi alhaisempi
kuin populaation keskimääräinen koko.
• Kloonin lisääntyvät yksiköt on laskettu kuten yksilöt, paitsi silloin kun nämä yksiköt eivät selviydy
yksin.
• Tapauksissa, joissa laji menettää luontaisesti kaikki
tai osan lisääntymiskykyisistä yksilöistä jossakin
elämänkiertonsa vaiheessa, arvio tulee tehdä sellaisena aikana, jolloin lisääntyviä yksilöitä esiintyy.
• Palautusistutettujen yksilöiden on pitänyt tuottaa
elinkykyisiä jälkeläisiä ennen kuin ne voidaan laskea mukaan populaation kokoon.
Yksilömääritelmä ja arviointikriteerit, joissa käytetään
lisääntymiskykyisten yksilöiden määrää eli populaatiokokoa (C, D1), soveltuvat parhaiten selkärankaisille eläimille. Toisin kuin selkärankaisten eläinten tai
hyönteisten kaltaiset yksittäin elävät eliöt, esimerkiksi
sienten, levien, sammalten ja monien putkilokasvien
(modulaarisen eliön) kasvu ja kehittyminen on jatkuva
prosessi, jossa uusia ”yksilöitä” (moduleita) syntyy vähitellen jo olemassa olevaan rakenteeseen. Modulaarisen
eliön kasvu ei periaatteessa lopu koskaan eikä sillä ole
mitään lopullista muotoa, kokoa tai ikää. Siitä huolimatta
näidenkin eliöiden kohdalla lisääntymiskykyisen yksilön määrittely on tärkeää, jotta kriteereitä C ja D voidaan
käyttää. Yleissääntö on, että lisääntymiskykyinen yksilö
on pienin kokonaisuus, joka voi selviytyä itsenäisesti
ja kykenee suvulliseen tai suvuttomaan lisääntymiseen
Liite 3 • Appendix 3
680
.
(rameetti, kasvusto). Eliön esiintyessä selvästi erottuvina
yksikköinä, jokainen niistä lasketaan lisääntymiskykyiseksi yksilöksi, kuten esimerkiksi sammaltupas, jäkälän pensasmainen tai riippuva sekovarsi tai lehtimäinen
laikku. Usein aineisto ei ole riittävän tarkkaa tällaisiin
laskelmiin. Erityisesti jäkälillä, sammalilla ja sienillä on
monissa tapauksissa käytetty lisääntymisyksikköinä
keinotekoisia yksiköitä todellisten yksilöiden asemesta. Kunkin eliöryhmän kohdalla kerrotaan tarkemmin,
miten yksilömäärää on tulkittu ja onko keinotekoisia
yksiköitä käytetty.
Lisääntyvä populaatio on populaatio ja sen osa, joka
esiintyy tarkasteltavalla alueella joko koko lisääntymiskiertonsa tai jonkin sen välttämättömän vaiheen ajan.
Luonnonvarainen populaatio on populaatio, joka elää
lajille tyypillisessä elinympäristössä ja lisääntyy luontaisesti (ei esimerkiksi ole ihmisen tekemän siirtoistutuksen tulos). Uhanalaisuusarvioinnissa on mukana
vain luontaisella levinneisyysalueella esiintyviä luonnonvaraisesti lisääntyviä lajeja. Jos populaatio on suojelutarkoituksessa tehdyn onnistuneen siirtoistutuksen
tulos, se katsotaan joissain tapauksissa luonnonvaraiseksi. Hoidonvaraisia osapopulaatioita ei pidetä luonnonvaraisina, mikäli ne häviäisivät 10 vuodessa hoidon
loppumisesta.
Luontainen levinneisyysalue on alue, johon laji on levinnyt omin avuin. Siihen eivät kuulu tahallisten tai
tahattomien siirtoistutusten seurauksena syntyneet alueet. Luokittelussa luontaisen ja siirretyn populaation rajaamiseen voidaan käyttää määrättyä vuosilukua, joka
voidaan päättää alueellisella tasolla. Suomessa kaikki
ennen vuotta 1800 luontoon vakiintuneet lajit katsotaan
arviointiin soveltuviksi. Vuoden 1800 jälkeen siirretyt
ja luontoon levinneet lajit katsotaan vieraslajeiksi, jotka
eivät sovellu arviointiin.
Metapopulaatiolla tarkoitetaan lajin osapopulaatioita,
jotka maisematasolla asuttavat soveliaita elinympäristölaikkuja. Metapopulaation eloonjäämismahdollisuuksiin vaikuttaa osapopulaatioiden häviämisten ja uudelleenasuttamisten suhde.
Mittakaava vaikuttaa levinneisyys- ja esiintymisalueeseen perustuvaan luokitteluun. Mitä tarkemmalla mittakaavalla lajien levinneisyyttä tai elinympäristöjä kartoitetaan, sitä pienemmäksi tulee mitattu esiintymisalue.
Tarkka kartoitus paljastaa enemmän alueita, joista lajia
ei ole tavattu. Lajin tai elinympäristöjen kartoittamisen
sopivin mittakaava valitaan lajin ja levinneisyystietojen kattavuuden perusteella. Joidenkin kriteerien kynnysarvot edellyttävät kuitenkin tarkkaa kartoittamista.
Suomessa esiintymisalueen pinta-alan määrittelyssä
käytetään IUCN:n suosittelemaa 2 km x 2 km (4 km2
) ruutukokoa. Esiintymisalueen suositeltavin laskutapa on
asuttujen ruutujen määrä x yksittäisen ruudun pinta-ala.
Nielu on alue, jossa populaation kuolleisuus ylittää syntyvyyden. Käsitettä käytetään yleensä sellaisista osapopulaatioista, joille saapuu yksilöitä lähdealueelta, jossa
paikallinen syntyvyys ylittää kuolleisuuden.
Osapopulaatioilla tarkoitetaan populaation sisäisiä
maantieteellisesti tai muulla tavoin erillisiä populaation osia, joiden välillä on hyvin vähän demografista tai
geenivaihtoa (yleensä korkeintaan yksi onnistuneesti
siirtyvä yksilö tai gameetti vuodessa).
Populaatiolla tarkoitetaan arvioitavalla alueella esiintyvää osaa maailman populaatiosta. Se voi koostua yhdestä tai useammasta osapopulaatiosta. Populaatiolla
tarkoitetaan siis lajin tarkastelualueella elävää koko yksilöjoukkoa eri lisääntymisvaiheineen.
Populaatiokoko tarkoittaa alueellisessa arvioinnissa
vain lisääntymiskykyisiä yksilöitä. Käsitettä käytetään
IUCN-luokittelussa erityismerkityksessä, poiketen käsitteen yleisestä biologisesta merkityksestä. Elämänmuotojen erilaisuuden takia lisääntymiskykyisten
yksilöiden määrää tarkastelemalla saadaan keskenään
vertailukelpoisempia tuloksia kuin populaation koko
yksilömäärää tarkastelemalla. Alueellisessa arvioinnissa
populaatiokokoon sisällytetään kaikkien osapopulaatioiden lisääntymiskykyiset yksilöt. Lajeista, jotka ovat
kaikissa elämänkiertonsa vaiheissa riippuvaisia toisista
lajeista (esimerkiksi loiset), käytetään yleensä isäntälajin
biologisesti perusteltuja lukumääriä. Populaatiokoko voi
kuitenkin olla selvästi alhaisempi kuin isäntälajin, koska
tarkasteltavan lajin lisääntymistä rajoittavat myös muut
tekijät.
Populaatiokoon pienenemisellä (kriteeri A) tarkoitetaan lisääntymiskykyisten yksilöiden määrän vähenemistä (%) kriteerissä määriteltyjen raja-arvojen verran,
määritellyn ajan kuluessa. Vähenemisen ei tarvitse olla
jatkuvaa. Vähenemistä ei tule tulkita osaksi luontaista
kannanvaihtelua, ellei siitä ole riittäviä todisteita. Luontaiseen kannanvaihteluun kuuluvaa laskuvaihetta ei
yleensä tulkita populaatiokoon pienenemiseksi.
Liite 3 • Appendix 3
681
.
Punaisen listan lajit (red-listed species) ovat hävinneiksi
(RE), uhanalaisiksi (CR, EN, VU), silmälläpidettäviksi
(NT) ja puutteellisesti tunnetuiksi (DD) luokitellut lajit.
Satunnainen vierailija on laji, joka esiintyy tarkasteltavalla alueella vain satunnaisesti eikä lisäänny siellä (vrt.
säännöllinen vierailija).
Sukupolvenpituus (kriteeri A, C) tarkoittaa aikuisten,
lisääntyvien yksilöiden keskimääräistä ikää. Sukupolven pituus on enemmän kuin yksilöiden ikä niiden
lisääntyessä ensimmäistä kertaa ja vähemmän kuin
vanhimpien lisääntyvien yksilöiden ikä, poikkeuksena
lajit, jotka lisääntyvät vain kerran. Jos sukupolven pituus
muuttuu populaation ollessa uhattuna, tulee käyttää sitä
sukupolven pituutta, joka populaatiolla olisi sen eläessä
luontaisessa tilassa (ennen häiriötekijää). Monien lajien
aikuisten yksilöiden keskimääräistä ikää ei pystytä arvioimaan. Käytettävä sukupolven pituus on tällöin arvioitava laji- tai lajiryhmäkohtaisesti. Esimerkiksi jäkälillä
ja muilla sienillä sekä sammalilla pisimpänä sukupolven
pituutena on käytetty 25 vuotta, mikäli lyhyemmästä
sukupolven pituudesta ei ole tietoa. Putkilokasveilla
saattaa olla myös hyvin pitkäikäinen siemenvarasto tai
sammalilla itiövarasto, joiden merkitystä on pyritty arvioimaan mahdollisuuksien mukaan.
Säännöllinen vierailija on laji, joka ei lisäänny tarkasteltavalla alueella, mutta esiintyy sen rajojen sisällä säännöllisesti, esimerkiksi muuttoaikana (vrt. satunnainen
laji).
Taksoni tarkoittaa mitä tahansa sukulaisuussuhteiden
mukaan nimettyä eliöryhmää (esimerkiksi lahko, heimo,
laji), joka on kuvattu tieteelle taksonomisia tasoja käyttäen. Uhanalaisuusluokittelussa voi olla mukana vain
lajitason tai sitä alempia taksoneita (esim. alalaji), joiden
häviämisriskiä arvioidaan. Käytännön syistä Punaisessa
kirjassa käytetään usein laji-sanaa tarkoittamaan lajitason lisäksi myös sitä alempia taksoneja.
Voimakas pirstoutuminen (kriteerit B1 ja C2a) tarkoittaa tilannetta, jossa lajin häviämisriski on kasvanut sen
vuoksi, että suurin osa yksilöistä elää pienissä ja suhteellisen eristyneissä osapopulaatioissa. Pirstoutumista
tulee arvioida suhteessa tarkasteltavan lajin biologiaan ja
leviämiskykyyn. Niukasti liikkuvat tai liikkumattomat
eliöt voivat olla herkkiä pirstoutumiselle, etenkin jos ne
tuottavat vähän ja vain huonosti liikkuvia jälkeläisiä.
Suuri määrä pieniä ja eristyneitä esiintymislaikkuja ei
vielä riitä perusteeksi pitää populaatiota voimakkaasti
pirstoutuneena. Jotta kriteeri täyttyy, enemmän kuin
puolet yksilöistä (tai enemmän kuin puolet asutusta elinympäristöstä) on oltava pienissä eristyneissä laikuissa,
jotka ovat 1) liian pieniä ylläpitämään elinvoimaista populaatiota ja 2) kaukana muista elinympäristölaikuista
suhteessa lajin leviämiskykyyn.
Ihmisen aiheuttama ja ihmisestä riippumaton pirstoutuminen otetaan huomioon samalla tavoin. Pirstoutuminen voi vaikuttaa lajiin eri tavoin, jos laji on aina
esiintynyt laikuittaisesti tai aikaisemmin yhtenäinen
esiintymisalue on pirstoutunut ihmistoiminnan seurauksena. Lajin leviämiskyvyn tunteminen on tärkeää
pirstoutumisen merkitystä arvioitaessa. Leviämiskyky
ja mahdollisuudet kaukolevintään tunnetaan yleensä
kuitenkin riittämättömästi
Tarkastelujakso (kriteeri A, C, E) on kriteerissä kuvattu
ajanjakso, jonka aikana tapahtuneisiin muutoksiin kriteerin mukainen arviointi perustuu. Tarkastelujakson
pituus määräytyy lajikohtaisesti lajin sukupolven pituuden mukaan. Esimerkiksi A-kriteerissä tarkastelujakso
on kolme sukupolvea tai vähintään 10 vuotta. Enimmillään tarkastelujakso voi olla 100 vuotta, vaikka kolmen
sukupolven pituus olisikin pidempi.
